༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W3CN3408
n/a
ImageGroup:
ISBN:
13CN4450
n/a
Title:
འཕགས་ཡུལ་རྒྱན་དྲུག་མཆོག་གཉིས་ཀྱི་ཞལ་ལུང།
'phags yul rgyan drug mchog gnyis kyi zhal lung /
Author:
||n/a
n/a
n/a;n/a
Descriptor:
Original Publication:
Place:
Publisher:
Date:
n/a
bod jongs bod yig dpe raying dpe skrun khang /
na
Volume:
I
80
Total Volumes:
TBRC Pages:
ll
.
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138. Comments: 11/2016



འཕགས་ཡུལ་རྒྱན་དྲུག་མཆོག་གཉིས་ཀྱི་ཞལ་ལུང་།
དཔལ་ས་སྐྱའི་བཞེད་གཞུང་པོད་ཆེན་དྲུག་གམ་གྲགས་ཆེན་བཅོ་བརྒྱད་ལས།
ཕར་ཕྱིན་སྐོར།
རྒྱུད་བླ་མ་པོད་དང་པོ།
༡ - ༦
སྨོན་བཟང་དཔེ་རྙིང་འཚོལ་བསྡུ་ཁང་ནས་བསྒྲིགས།
GHS
ཐུ
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



བརྩེ་ཆེན་རིག་མཛོད་ ༦༡
འཕགས་ཡུལ་རྒྱན་དྲུག་མཆོག་གཉིས་ཀྱི་ཞལ་ལུང་།
གས
དཔལ་ས་སྐྱའི་བཞེད་གཞུང་པོད་ཆེན་དྲུག་གམ་གྲགས་ཆེན་བཅོ་བརྒྱད་ལས།
ཕར་ཕྱིན་སྐོར།
རྒྱུད་བླ་མ་པོད་དང་པོ།
༡ - ༦
སྨོན་བཟང་དཔེ་རྙིང་འཚོལ་བསྡུ་ཁང་ནས་བསྒྲིགས།
བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།



། དཔེ་སྐྲུན་གསལ་བཤད།
ཡོངས་གྲགས་ཀྱི་ལོ་རྒྱུས་ལྟར་ན་བོད་དུ་ལྷ་ཐོ་ཐོ་རི་སྙན་ཤལ་སྐབས་དཔང་སྐོང་ཕྱག་བརྒྱ་དང་མདོ་སྡེ་ཟ་མ་ཏོག་
སོགས་ཀྱི་དམ་པའི་ཆོས་གཞུང་བྱུང་བ་དང་། ཆོས་རྒྱལ་སྲོང་བཙན་སྒམ་པོའི་སྐུ་དུས་སུ་ད་ལྟ་སྤྱོད་བཞིན་པའི་བོད་
ཡིག་འདི་བྱུང་ནས་ལོ་ཙཱ་བ་ཐུ་མི་སོགས་ཀྱིས་ཐེངས་དང་པོར་སངས་རྒྱས་པའི་ཆོས་གཞུང་བསྒྱུར་བ་མངའ་བདག་ཁྲི་
སྲོང་ལྡེ་བཙན་གྱིས་བསམ་ཡས་སུ་སྒྲ་བསྒྱུར་ལོ་ཙཱའི་གླིང་བཏབ་ནས་རྒྱ་དཀར་ནག་དང་ལི་ཡུལ་ཁ་ཆེ་སོགས་ནས་རྒྱལ་
བའི་བཀའ་དང་འཕགས་ཡུལ་མཁས་པ་རྣམས་ཀྱི་བསྟན་བཅོས་ཕྱོགས་ཡོངས་ནས་བསྒྱུར་བའི་དབུ་ཚུགས། དེ་རྗེས་
དར་མ་འུ་དུམ་བཙན་གྱིས་ཆོས་མ་བསྣུབས་བར་དང་ལྷག་པར་དུ་བསྟན་པ་ཕྱི་དར་གྱི་དུས་སུ་ལོ་པཎ་གྱི་རྒྱུན་མ་ཆད་
པར་རྒྱལ་བའི་བཀའ་དང་རྒྱན་དྲུག་མཆོག་གཉིས་སོགས་འཕགས་ཡུལ་པཎ་གྲུབ་རྣམས་ཀྱི་དགོངས་འགྲེལ་བསྟན་བཅོས་
སོགས་ཕྱི་ནང་གི་རིག་གཞུང་སྤྱི་དང་བྱེ་བྲག་དུ་མ་བསྒྱུར་བའི་རྒྱུན་ད་ལྟའི་ཆ་བར་དུ་གནས་ཡོད་པ་ཡིན། །དེ་འདྲའི་
དུས་ཚོད་ནང་དུ་བསམ་བཞིན་དུ་སྲིད་པ་བཟུང་བའི་སྐྱེས་བུ་ཆེན་པོ་མང་པོས་བཀའ་དང་བསྟན་བཅོས་འགྱུར་རོ་ཅོག་
ཕྱོགས་གཅིག་ཏུ་སྒྲིག་པའི་འཁུར་བཞེས་ནས་བོད་ཡུལ་དུ་གྲགས་པའི་བཀའ་བསྟན་ཕྱི་མོ་མང་དུ་བྱུང་བར་མ་ཟད། དེ་
དག་གི་རྒྱུན་ལས་བཀའ་བསྟན་གྱི་སྤར་མ་ཡང་གངས་རིའི་ལྗོངས་དང་འཛམ་གླིང་ས་ཕྱོགས་གང་སར་སྤྲོས་པའི་ཕྲིན་
ལས་ཀྱིས་ཁྱབ། །དེ་བཞིན་དུ་བསྟན་པ་ཕྱི་དར་ཙམ་ནས་མདོ་མངས་དང་གཟུངས་འབུམ། སྔགས་འབུམ་སོགས་ཕྱོགས་
སྒྲིག་བྱེད་པའི་དབུ་ཚུགས་པ་དང་ལྷག་པར་དུ་གསང་ཕུ་ནེའུ་ཐོག་སོགས་གངས་རིའི་སུལ་གང་སར་བཤད་གྲྭ་དར་ནས་
དབུ་ཕར་འདུལ་མཛོད་སོགས་གཞུང་ཆེན་བཀའ་པོད་བཞིའམ་ཚད་མ་སྦྱར་བས་བཀའ་པོད་ལྔ་དང་། བཀའ་གདམས་
གཞུང་དྲུག་དང་གཞུང་ཆེན་བཅུ་གསུམ་སོགས་ཀྱི་བཤད་སྲོལ་དར། །
ལྷག་པར་དུ་ས་སྐྱ་པའི་ལུགས་འདི་ལ་སྔར་ནས་གཞུང་བཤད་གཞན་ཁག་ཡོད་མུས་ཐོག་ཁྲིད་ཆེན་གྱི་ཕྲིན་ལས་
ཀྱང་ལྷག་པར་རྒྱས་ཏེ་ཀུན་མཁྱེན་རོང་སྟོན་པ་ཆེན་པོས་དཔལ་ནཱ་ལེནྡྲའི་ཆོས་གྲྭ་ཆེན་པོར་བཤད་པའི་གཞུང་དྲུག་ཅུ་
དང་རྣམ་འགྲེལ་མཛད་པའི་གཞུང་བཞི་བཅུ་སྟེ་གཞུང་བརྒྱའི་བཀའ་ཁྲིད་ཀྱི་འཆད་སྲོལ་ཡང་བྱུང་ཞིང་། དེའི་ཕྱིས་ཙམ་
ལ་འབྲས་ཡུལ་མེ་ཏོག་སྐྱེད་ཚལ་དུ་སྦྱང་བྱའི་གཞུང་ལ་རྒྱ་བོད་ལ་གྲགས་ཆེ་བའི་བཀའ་པོད་བཞི་བཅུ་རྩ་ལྔས་གཙོ་བྱས་
ཏེ་ཁྲིད་རྒྱུན་གནང་མོད། ངེས་པར་སྦྱོང་དགོས་ཀྱི་གཞུང་ནི་ཕར་ཚད་འདུལ་མངོན་དབུ་མ་སྡོམ་གསུམ་ལ། །པོད་ཆེན་
དྲུག་ཏུ་ས་སྐྱ་པ་རྣམས་བཞེད། །ཅེས་པ་པོད་ཆེན་དྲུག་གམ་ཡང་ན། སོ་ཐར་མདོ་དང་མདོ་རྩ་འདུལ་བའི་སྐོར། །ཚད་
མདོ་རྣམ་འགྲེལ་རྣམ་ངེས་ཚད་མའི་སྐོར། །ཀུན་ལས་བཏུས་དང་མཛོད་གཉིས་མངོན་པའི་སྐོར། །བྱམས་ཆོས་ལྔ་དང་
སྤྱོད་འཇུག་ཕར་ཕྱིན་སྐོར། །རྩ་འཇུག་གཞི་གསུམ་ཆེས་ཟབ་དབུ་མའི་སྐོར། །སྡེ་བདུན་མདོ་བཅས་དགོངས་འགྲེལ་
རིགས་གཏེར་སྐོར། །སྡེ་སྣོད་རྒྱུད་སྡེ་སྤྱི་འགྲེལ་སྡོམ་གསུམ་སྟེ། །དེ་རྣམས་གྲགས་ཆེན་བཅོ་བརྒྱད་ཅེས་སུ་གྲགས། །



ཞེས་གསུངས་པ་ལྟར་གྲགས་ཆེན་བཅོ་བརྒྱད་ཀྱི་ཁྲིད་སྲོལ་འདི་ཉིད་བྱུང་བར་མངོན། །དེ་ལྟར་པོད་ཆེན་དྲུག་གམ་གྲགས་
ཆེན་བཅོ་བརྒྱད་དུ་གྲགས་པའི་གཞུང་བཤད་སྐོར་གྱི་གསུང་འབོར་ཆེ་གནད་ཟབ་པ་མང་དག་ཡོད་སྐོར་སྔར་ནས་གྲགས་
མོད། ཞིབ་ཆའི་ཆོས་ཚན་ཇི་ཡིན་ཙམ་གྱི་དཀར་ཆག་སྔར་ནས་ཐོ་རུ་འཁོད་པ་ཞིག་མེད་ཁར་ལོ་དུས་དང་རྐྱེན་ཁ་ཅི་
རིགས་པས་ད་ལྟའི་ཆར་གྲངས་ངེས་ཀྱི་ཟེར་ལོ་ཙམ་ལས་དེ་འབྲེལ་གྱི་གཞུང་ཚན་སོ་སོར་འགྲེལ་བྱེད་མཁན་པོ་སུ་ཡིས་
མཛད་པའི་བསྟན་བཅོས་ཅི་འདྲ་སོགས་བཞུགས་མིན་སོགས་ཀྱི་ཆ་འཕྲིན་ཙམ་ཡང་ཉག་ཕྲར་འགྲོ་བའི་སྐབས་འདིར་
སྨོན་བཟང་དཔེ་རྙིང་བསྡུ་སྒྲིག་ཁང་གིས་ལོ་མང་རིང་ལྷག་བསམ་ཟོལ་བ་མེད་པར་འབད་བརྩོན་ཆེན་པོས་དཔེ་རྙིང་
བཙལ་འཚོལ་དང་བསྡུ་སྒྲིག །སྤར་སྐྲུན་སོགས་ཀྱི་ངལ་བ་ལྷུར་བཞེས་ནས་ད་ཆ་རྒྱ་ཆེའི་དོན་གཉེར་བ་རྣམས་ཀྱི་སྤྱན་
ལམ་དུ་བསྟར་ཐུབ་པ་འདིར་ཐུགས་རྗེ་བཀའ་དྲིན་ཆེ་ཆེ་ཞུ་རྒྱུ་དང་། གཞན་ཡང་རླབས་ཆེན་གྱི་བྱ་བཞག་འདིར་དངོས་
སུ་ཐུགས་འགན་བཞེས་ཏེ་ཐོག་མཐའ་བར་གསུམ་ཕྱག་ལས་གནང་མཁན་དགེན་ཐུབ་བསྟན་སྨོན་ལམ་ལགས་ཀྱི་གཙོས་
པའི་ལས་གྲོགས་རྣམས་ལ་སྙིང་དབུས་ནས་ཐུགས་རྗེ་ཆེ་ཞུ་བ་དང་དེར་རྒྱུ་སྦྱོར་བ་ཡོན་གྱི་བདག་པོ་བཅས་དང་། མཐུན་
འགྱུར་གྱི་རོགས་རམ་པ་རྣམ་པར་ལྷན་རྒྱས་ལའང་ཐུགས་རྗེ་ཆེ་ཞུ་རྒྱུ་དང་ཆབས་ཅིག་ཁོང་རྣམས་ཀྱིས་བོད་མི་རིགས་
ཀྱི་རིག་གནས་ལ་བཅངས་པའི་བརྩེ་སེམས་ལ་ང་ཚོས་རྗེས་སུ་ཡི་རངས་ཞུ་རྒྱུ་ཡིན། །ད་ལན་སྤར་དུ་གྲུབ་པའི་པོད་ཆེན་
དྲུག་གི་ཡ་གྱལ་ལས་ཕར་ཕྱིན་སྐོར་གྱི་གཞུང་འགྲེལ་བསྟན་བཅོས་དེབ་ཕྲེང་བརྒྱད་ཅུའི་བདག་ཉིད་ཅན་འདི་དག་ནང་
རིགས་ཡོངས་གྲགས་ཀྱི་བསྟན་བཅོས་ཕུད་སོགས་གསར་རྙེད་དཔེ་དཀོན་དང་སྔར་ནས་དཔེ་རྒྱུན་སྟོང་པར་བརྩི་བའི་
མཁས་པའི་བརྩམས་ཆོས་མང་དག་ཞིག་བཞུགས་ཡོད་པས་བཤད་གྲྭ་བ་རྣམས་ཀྱི་ངོས་ནས་ཞུས་ན་གཙིགས་ཆེ་ལ་ཤིན་
ཏུ་མཁོ་བའི་ཡིག་ཚངས་འབའ་ཞིག་ཏུ་ངེས་པས་ལེགས་སྐྱེས་ཀྱི་གནས་ཆེན་པོ་ཞིག་ཡིན་པར་གདོན་མི་ཟ་བའོ། །
འབྱུང་ཆར་ཡང་པོད་ཆེན་དྲུག་གི་གཉིས་པ་ཚད་མ། འདུལ་བ། མངོན་པ། དབུ་མ། སྡོམ་གསུམ། ཆ་ལག་སྟེ་
ཁྱོན་པོད་གྲངས་བརྒྱ་དང་གྱ་དགུ་ཡོད་པ་རྣམས་ཀྱང་མུ་མཐུད་སྤར་སྐྲུན་བྱེད་འཆར་ལགས་ན། ལྷག་བསམ་དང་ཤེས་
ཡོན་ལྡན་པའི་མཁས་དབང་རྣམས་ཀྱིས་དགོངས་འཆར་དང་སློབ་སྟོན་གནང་རྒྱུའི་རེ་སྨོན་དང་། མཇུག་ཏུ་གསལ་
བཤད་ཞུ་དགོས་པ་ཞིག་ལ་ད་ཐེངས་ཀྱི་ཕྱོགས་སྒྲིག་འདི་ཉིད་བྱེད་པའི་བརྒྱུད་རིམ་ནང་ངེད་ཚོའི་ཤེས་ཡོན་དམན་ཐོག་
དེ་འདྲའི་ཉམས་མྱོང་མེད་རྐྱེན་གང་ཐད་ལ་ནོར་འཁྲུལ་མི་ཉུང་བ་ཞིག་ཡོང་ངེས་རེད་ན་གཟུར་བོར་གནས་པའི་མཁས་
པ་རྣམས་ཀྱི་སྤྱན་སྔར་བཤགས་ཤིང་རིན་བྲལ་བཀའ་སློབ་ལྷུག་སྩོལ་ཡོང་བ་ཞུ་གསོལ་བཅས།
༢༠༡༥ལོའི་ཟླ་བ་༡༡པའི་ཚེས་༡༣ཉིན་ལྷ་ལྡན་རང་ཤག་ནས་སྐ་བ་ཤེས་རབ་བཟང་པོས་ཕུལ། །



ལས་རིམ་གླེང་སློང་གཏམ།
༈ བསྡུ་སྒྲིག་པའི་གླེང་བརྗོད།
རྣམ་དག་ཚོགས་གཉིས་བྱེ་བས་བསྐྲུན་པ་མཚན་དཔེའི་མེ་ཏོག་རྒྱས་པའི་སྐུ། །
རྣམ་མང་གདུལ་བྱའི་མོས་པ་ཇི་བཞིན་དྲུག་ཅུའི་དབྱངས་ཀྱིས་འདོམས་པའི་གསུང་། །
རྣམ་བཀྲ་ཤེས་བྱའི་རྣམ་འགྱུར་སྣ་ཚོགས་གཅིག་ཅར་འཇལ་ནུས་གསལ་བའི་ཐུགས། །
རྣམ་འདྲེན་ཀུན་གྱིས་མཆོག་ཏུ་བསྔགས་མཛད་བཅོམ་ལྡན་ཤཱཀྱའི་ཏོག་དེ་མཆོད། །
བརྒྱད་ཁྲི་བཞི་སྟོང་གཞུང་གི་སྤོ་ལས་སྙིང་བཅུད་གདུང་སེལ་བདུད་རྩིའི་རྒྱུན། །
རྒྱན་དྲུག་རྨད་བྱུང་སྒོ་དྲུག་མཁས་པའི་མན་ངག་ཀླུང་ཆེན་དལ་འབབ་ལས། །
བྷོ་ཊའི་ལྗོངས་ཀྱི་མཁས་པའི་ཐུགས་ཀྱི་རྒྱ་མཚོ་བསྐྱིལ་ལས་ཐོན་པ་ཡི། །
གཞུང་མཆོག་ཆུ་འཛིན་རབ་ཏུ་བསྲུབས་ནས་སྦྲང་ཆར་འདིར་ན་སྤྲོ་བར་བྱ། །
དེ་ཡང་འདིར་འཛམ་གླིང་རྣམ་མང་ཤེས་རིག་གི་སྐྱེད་ཚལ་དབུས་སུ་པདྨ་དཀར་པོ་ལྟར་ཤིན་
ཏུ་བརྗིད་ཉམས་ལྡན་པའི་སངས་རྒྱས་ཆོས་ལུགས་ཀྱི་གཞུང་འདི་དག་ནི་དཔྱད་པ་གསུམ་གྱིས་རིགས་
པས་ལེགས་པར་གཏན་ལ་ཕབས་ནས་དྲང་ངེས་ཀྱི་རྣམ་གཞག་རྣམས་རང་རང་སོ་སོའི་སྐབས་དང་
ལེགས་པར་སྦྱར་ཤེས་ན་ཕྱི་དངོས་པོའི་གནས་ལུགས་དང་། ལྷག་པར་ལུགས་འདིའི་བརྗོད་བྱ་གཙོ་བོ་
ནང་སེམས་ཀྱི་ཁྱེར་སོ་དང་། ངོས་འཛིན། གནས་ལུགས་རྣམས་ལ་གསལ་རྒྱས་ཀྱིས་བསྟན་པར་མཛད་
པ་རྒྱལ་བའི་བཀའ་འགྱུར་རིན་པོ་ཆེ་ལས་བྱུང་པ་རྣམས་ཀྱི་སྙིང་པོ་དག་འཕགས་པའི་ཡུལ་གྱི་མཁས་
གྲུབ་ཆེན་པོ་དག་གིས་ཚིག་ཉུང་ངུའི་ལམ་ནས་ལེགས་པར་འདོམས་པར་བྱེད་པའི་བསྟན་བཅོས་བསྟན་



ལས་རིམ་གླེང་སློང་གཏམ།
འགྱུར་རིན་པོ་ཆེ་ལས་བྱུང་པ་རྣམས་མདོར་ཧྲིལ་གྱིས་དྲིལ་ན་བརྗོད་བྱ་རིག་པའི་གནས་ལྔར་འདུས་ལ།
དེ་ལས་ཀྱང་སྐབས་འདིར་ནང་རིག་པ་ཡིན། དེའང་བསྒྲུབ་བྱ་མདོ་སྔགས་གཉིས་སུ་ཡོད་པའི་དང་པོ་
མདོའི་དོན་སྟོན་པ། གྲུབ་མཐའི་དབང་གིས་བྱེ་མདོ་སེམས་ཙམ་དབུ་མ་བཞིའི་སྙིང་དོན་གསལ་བར་
སྟོན་པའི་བསྟན་བཅོས་གལ་ཆེ་བ་དག་སློབ་གཞི་གཅིག་ཏུ་བྱས་པའི་མཚན་པོད་ཆེན་དྲུག་གམ། ཅུང་
ཞིབ་ཆས་དབྱེ་ན་གྲགས་ཆེན་བཅོ་བརྒྱད་ཅེས་པའི་སོ་སོའི་འབྲེལ་ཡོད་ཀྱི་འགྲེལ་སྐོར་རྣམས་ཕྱོགས་
བསྡུས་ཇི་ལྟར་བྱས་པའི་ཚུལ་ཅུང་ཟད་གླེང་བར་སྤྲོའོ། །
འདི་བཤད་པ་ལ་དོན་བཞི་སྟེ། སྔར་རིགས་ཁོངས་སུ་བསྡུ་བ་ཇི་ལྟར་བྱུང་ཚུལ། འདི་ཁོངས་
སུ་གང་དག་འདུས་ཚུལ། བསྡུས་པའི་མ་ཡིག་གི་གནས་སྟངས། ཇི་ལྟར་བསྡུས་པའི་ཚུལ་དངོས་སོ། །
དང་པོ་ནི། དེ་ཡང་སྤྱིར་བསྟན་པ་སྔ་དར་གྱི་སྐབས་སུ་དཔལ་བསམ་ཡས་ཆོས་གྲྭ་སོགས་སུ་ཤེར་ཕྱིན་
དང༌། མངོན་པ་གོང་མ། དབུ་མ་རང་རྒྱུད་ཤར་པའི་ལུགས། གཞི་ཐམས་ཅད་ཡོད་པར་སྨྲ་བའི་ལུགས་
ཀྱི་འདུལ་བ། ཚད་མ་བསྡུས་པ་སོགས་དར་ཡང་དེ་དག་གི་སྦྱང་བྱའི་གཞུང་གི་ཚན་པ་གང་དང་གང་
ཡིན་པ་སོགས་ཀྱི་གསལ་ཁ་དོད་པ་མ་མཇལ་བས་བརྗོད་ཐབས་བྲལ་ལ། ཕྱི་དར་ལ་མཚོན་ན་གཟུས་
རྡོ་རྗེ་རྒྱལ་མཚན་གྱིས་འདུལ་བའི་བཤད་གྲྭ་དང༌། དེའི་སྐབས་མཚུངས་ཙམ་ལ་གཏེར་སྟོན་གྲ་པ་
མངོན་ཤེས་ཀྱི་གྲ་ཐང་ཆོས་གྲྭ་དང་། དེའི་རྗེས་སུ་ཡོངས་གྲགས་ལྟར་ན་ཁམས་སུ་ཇོ་བོ་སྨི་ཏི་ཛྙཱ་ནས་
མངོན་པ་འོག་མའི་བཤད་པ་བཙུགས་ཞེས་དང༌། དེའི་རྗེས་སུ་ལོ་ཆེན་རིན་ཆེན་བཟང་པོ་དང་སྐབས་
མཚུངས་ཙམ་ལ་རྨ་ལོ་ཙཱ་བས་རྣམ་འགྲེལ་ངེས་ཀྱི་བཤད་པ་ཅུང་ཟད་དར་བར་མཛད་ཅེས་དང་། དེའི་
རྗེས་ཐོག་ཏུ་ཡར་ལུང་ཐང་པོ་ཆེར་ཁུ་སྟོན་དང་། དཔལ་ལྡན་གསང་ཕུར་རྔོག་ལེགས་པའི་ཤེས་རབ་
ཀྱི་བཤད་གྲྭ་དང༌། དེ་མཚུངས་འབྲོམ་གྱི་རྭ་སྒྲེང་ནས་འཕེལ་བའི་བསླབ་སྤྱོད་སྟེང་སྐུ་མཆེད་གསུམ་
གྱི་གཙོ་བོ་པོ་ཏོ་བས། བྱང་མདོ་གཉིས། སྐྱེ་ཚོམས་གཉིས་བཅས་བསྣན་ནས་སྦྱང་གཞི་བཀའ་གདམས་
གཞུང་དྲུག་ཏུ་གཏན་ལ་ཕབ་པ་དང་། དེ་དང་ཐོག་མཚུངས་ཙམ་ལ་པ་ཚབ་ཉི་མ་གྲགས་ཀྱིས་རིགས་



ལས་རིམ་གླེང་སློང་གཏམ།
ཚོགས་ལྔ་དང་། བུདྡྷ་པཱ་ལི་ཏ། བཞི་བརྒྱ་པ་ཟླ་གྲགས་འགྲེལ་ཆེན་དང༌། ཚིག་གསལ་འཇུག་པ་རང་
འགྲེལ་སོགས་དར་རྒྱས་སུ་མཛད་དེ་བུ་ཆེན་བཞི་ལས་ཐལ་འགྱུར་བའི་སྲོལ་དར་བར་མཛད་པ་དང་།
དེ་འོག་ཏུ་ཁུས་ཀྱང་དབུ་མའི་ཁྲིད་ཀ་སྤེལ། ལྷག་པར་གཞུང་ཚན་སྣེ་མང་གི་བཤད་གྲྭ་ནི་ཐོག་མ་པཎྜིཏ་
འབུམ་ཕྲག་གསུམ་པས་བོ་དོང་ཨེར་བཤད་གྲྭ་བཙུགས་པ་དེ་དང༌། མངའ་རིས་གུང་ཐང་དུ་མལ་ལོའི་
བཤད་གྲྭ། རོང་ངུར་སྨྲིག་དང་། ལྷག་པར་གསང་ཕུར་ལོ་ཆེན་བློ་ལྡན་ཤེས་རབ་ཀྱིས་བྱམས་ཆོས་ལྔ་
དང༌། སྤྱོད་འཇུག །དབུ་མ་སྤྱི་དང་བྱེ་བྲག་བོད་ལ་བཀའ་དྲིན་གཞལ་དུ་མེད་པ་མཁན་ཆེན་ཞི་བ་འཚོ་
དང་སློབ་དཔོན་ཀ་མ་ལ་ཤཱི་ལའི་ལུགས་ཀྱི་རང་རྒྱུད་པའི་གཞུང་དག་དང༌། ཚད་མ་རྣམ་ངེས་དཔྱིས་
ཕྱིན་པ་དང་དེ་ཞོར་རྣམ་འགྲེལ་ལུང་མ་ཆད་ཙམ། འདུལ་བ་སྨད་འདུལ་གྱི་བཤད་ཁ་སོགས་ཤིན་ཏུ་
ཚད་མཐོ་བའི་ངང་ནས་དར་རྒྱས་སུ་མཛད། འོན་ཀྱང་ཆེད་སྦྱོང་གི་ཚན་པའི་སྒྲིག་གཞི་གཏན་ཕབས་
ཡོད་པ་མ་མཇལ། དེ་ནས་དབུས་ཀྱི་ཆོས་སྡེ་ཆེན་པོ་དྲུག་སོགས་དར་བར་གྱུར། ལྷག་པར་གཉལ་ཞིག་
བུ་དགུ་ལས་སྣར་ཐང་དང་སྐྱང་འདུར་སོགས་སུའང་ཆོས་གྲྭ་ཆེན་པོ་དར་རྒྱས་སུ་བྱུང་། དེ་མཚུངས་ས་
སྐྱར་ཆོས་རྗེ་ས་པཎ་དང་། དངོས་སློབ་ཤར་ནུབ་གུང་གསུམ་སོགས་དང༌། བླ་ལྷག་ཏུ་མཁས་པ་བུ་དོལ་
གཉིས་དང་ཉང་བརྩོན་གཉིས་གཡག་གཞོན་གཉིས་སོགས་ཀྱི་སྐབས་ཟབ་རྒྱས་གཉིས་ཀའི་ལམ་སྲོལ་
ཤིན་ཏུ་འཕེལ་ཁ་རྒྱས་པ་བྱུང་ལ། དེ་བཞིན་མཁས་པ་གཡག་གཞོན་གཉིས་ཀྱི་སྐུ་དུས་སུ་ས་སྐྱའི་ཆོས་
གྲྭར་བཀའ་བཞི་པ་དང་། བཀའ་བཅུ་པ་ཞེས་པའི་མཚན་རྟགས་འབུལ་སྲོལ་ཡང་དར། འོན་ཀྱང་
བཀའ་བཞི་༼བཀའ་བཞི་ཙམ་གྱི་མཚན་ནི་གྲོ་ལུང་པ་ཆེན་པོའི་སྐུ་ཚེའི་སྨད་ལ་དར་རོ། །དང་བཀའ་བཅུ་ལ་གཞུང་ངེས་པ་ཡོད་
པ་མ་མཇལ། དེ་བཞིན་ཁྲོ་ཕུ་དང་། ལྷག་པར་ཞ་ལུར་བཀའ་ཆེན་བཞི་ཞེས་ཕར་ཕྱིན་དང་། ཚད་མ་
རྣམ་ངེས། འདུལ་བ། མངོན་པ་གོང་མ་གཙོར་བྱས་པར་བཞེད། དེས་ན་རྗེ་བཙུན་རེད་མདའ་བ་ཆེན་
པོའི་རྣམ་ཐར་དུ་བཀའ་ཆེན་བཞི་ཞེས་པ་དེ་ཡང་། ཞ་ལུའི་བཞེད་པ་དེར་དགོངས་སམ། ཡང་ཁོང་
འགས། མཁས་པ་བྱམས་ཆེན་རབ་འབྱམས་ཞབས་ཀྱིས་མངོན་དགའ་ཆོས་སྡེར་གྲུ་བསྐོར་ཕེབས་པའི་
3



ལས་རིམ་གླེང་སློང་གཏམ།
དུས་ཁོང་ལ་ཀྱོག་པོ་བཀའ་བཞི་པ་ཞེས་པའི་མཚན་སྙན་གྱི་ཅོད་པན་གསོལ་བའི་སྐབས་ཀྱི་བཀའ་
བཞི་ནི། ཕར། ཚད། འདུལ། མཛོད་བཞི་ལ་བཞེད་པས་དེ་གཉིས་ལས་ཕྱི་མ་ཡིན་ཟེར་ཡང་། རྗེ་
བཙུན་རེད་མདའ་བའི་གསུང་གཤིས་ལ་བརྟགས་ན་སྔ་མར་ངེས་བསམ། འོན་ཀྱང་གཞུང་སྤྱི་ཁོག་ལ་
བསམ་རྒྱུ་ཞིག་ཀྱང་ཡོད་དམ་སྙམ། དེའི་རྗེས་ནས་རི་བོ་དགེ་ལྡན་པའི་ཆོས་གྲྭ་ཆེན་པོ་རྣམས་བྱུང་ཡང་
རྗེ་བདག་ཉིད་ཆེན་པོ་འཁོར་དག་པ་རྣམ་བརྒྱད་སྐབས་སུ་ཆེད་སྦྱོང་བཀའ་པོད་ལྔ་ཁོ་ནར་མ་ངེས་སྙམ་
སྟེ། རྒྱལ་ཚབ་རིན་པོ་ཆེའི་གཞུང་འགྲེལ་ཁག་དང་། འཇམ་དབྱངས་ཆོས་རྗེ་ཞབས་ཀྱིས་ཀྱང་གཞུང་
ཤིན་ཏུ་མང་པོའི་ཁྲིད་ཁ་མཛད་པ་སྟག་ལོའི་གསུང་ཟུར་ལས་གསལ་བ་དང་། དེ་བཞིན་པཎ་ཆེན་གུང་
རུའི་གཞུང་ལས་ཀྱང་གསལ་བ་སོགས་ཡིན། ཁོ་བོའི་རྟོག་པར་རྒྱལ་མཆོག་ལྔ་པའི་སྐབས་ཙམ་ནས་
ཆེད་སྦྱོང་བཀའ་པོད་ལྔར་གཏན་འབེབས་མཛད་དམ་སྙམ། དེ་ཡང་གུང་ཐང་རིན་པོ་ཆེས་གཅིག་ཤོས་
དགའ་ལྡན་བསྟན་པ་འདི། །ཞེས་པ་དེའི་ཚིག་ཤུགས་ལས་ཕྱིས་ཀྱི་དགའ་ལྡན་བསྟན་པའི་སློབ་སྤྱོད་
འདི་ཞེས་པར་གོ་སྙམ། དེ་མཚུངས་སུ་དཔལ་ནཱ་ལེནྡྲའི་ཆོས་གྲྭ་ཆེན་པོར་ཡང་ཀུན་མཁྱེན་རོང་སྟོན་ཆེན་
པོས་གཞན་ལ་བཤད་པའི་གཞུང་དྲུག་ཅུ་དང༌། རྣམ་འགྲེལ་མཛད་པའི་གཞུང་བཞི་བཅུ་སྟེ་གཞུང་
བརྒྱ་ཁྲིད་པར་མཛད་ལ། དམིགས་བསལ་འདུལ་བ་མེ་ཏོག་ཕྲེང་རྒྱུས་དང་། སྒོམ་རིམ་ཐོག་མཐའ་བར་
གསུམ། དབུ་མ་རྒྱན་སོགས་དེ་སྔ་བོད་ལ་ཁྲིད་རྒྱུན་མ་ཆད་ཙམ་དེ་འཕེལ་ཁ་ཤིན་ཏུ་རྒྱས་པ་ནི་དུས་དེ་
ཙམ་ནས་དར། དེའི་རྗེས་སུ་འབྲས་ཡུལ་སྐྱེད་མོས་ཚལ་དུ་སྤྱིར་སྦྱང་བྱའི་གཞུང་ལ་རྗེ་བྱམས་ཆེན་པའི་
རྣམ་ཐར་ལས། རྒྱ་བོད་ལ་གྲགས་ཆེ་བའི་པོ་ཏི་བཞི་བཅུ་རྩ་ལྔས་གཙོ་བྱས་ཏེ་ཁྲིད་ཅེས་གསུངས་ཀྱང་།
ངེས་སྦྱོང་གི་གཞུང་ནི་ཕར་ཚད་འདུལ་མངོན་དབུ་མ་སྡོམ་གསུམ་སྟེ་པོད་ཆེན་དྲུག་དང་། བྱེ་བྲག་གྲཊ་
ཆེན་བཅོ་བརྒྱད་པོ་རྣམས་ཁྲིད་སྲོལ་ཡོད་པ་གསལ་ཁ་ཅན་གྱི་ལོ་རྒྱུས་མ་མཇལ་ཡང་། བཤད་གྲྭ་དེ་
ནས་འཕེལ་བའི་ས་ལུགས་ཀྱི་བཤད་གྲྭ་ཁག་གི་མཁས་པའི་རྩོམ་གཤིས་ལས་རགས་ཙམ་གསལ་
ཐུབ་ལ། དེའི་ཡན་ལག་ཏུ་བཀའ་རྙིང་སོགས་ཀྱི་ཕྱོགས་ལའང་བཤད་གྲྭ་ཤིན་ཏུ་མང་པོ་འཕེལ།
A



ལས་རིམ་གླེང་སློང་གཏམ།
ལྷག་པར་རྗེ་ཀརྨ་པ་ཆོས་གྲགས་རྒྱ་མཚོའི་སྐབས་དང་། རྗེ་ཀརྨ་པ་བརྒྱད་པ་མི་བསྐྱོད་རྡོ་རྗེ། ཀུན་
མཁྱེན་མཁས་པའི་དབང་པོ་པདྨ་དཀར་པོ་སློབ་བརྒྱུད་དང་བཅས་པའི་སྐབས་གཞུང་ཁྲིད་ཀྱི་སྲོལ་
ཤིན་ཏུ་རྒྱས་པ་བྱུང་ཡང་ངེས་སྦྱོང་གཏན་འཁེལ་གྱི་གཞུང་གང་ཡིན་མ་རྙེད། དེས་ན་སྤྱི་ལོ་༡༦༢༣ལོར་༽
འཁྲུངས་པའི་མང་ཐོས་ཀླུ་སྒྲུབ་རྒྱ་མཚོ་དང་། དེའི་དངོས་སློབ་(སྤྱི་ལོ་༡༥༧༢ལོར་འཁྲུངས་པའི་མཁན་ཆེན་
ངག་དབང་ཆོས་གྲགས་སྐབས་པོད་ཆེན་དྲུག་དང་། ཞིབ་པ་གྲགས་ཆེན་བཅོ་བརྒྱད་དངོས་སུ་གཏན་ལ་
ཕབ་སྟེ། ངག་ཆོས་ཞབས་ཀྱིས། ཕར་ཚད་འདུལ་མངོན་དབུ་མ་སྡོམ་གསུམ་ལ། །པོད་ཆེན་དྲུག་ཏུ་ས་
སྐྱ་པ་རྣམས་བཞེད། །ཅེས་དང་། དེ་བཞིན་གྲགས་ཆེན་བཅོ་བརྒྱད་ཀྱང་སོ་ཐར་མདོ་དང་མདོ་རྩ་འདུལ་
བའི་སྐོར། །ཚད་མདོ་རྣམ་འགྲེལ་རྣམ་ངེས་ཚད་མའི་སྐོར། །ཀུན་ལས་བཏུས་དང་མཛོད་གཉིས་མངོན་
པའི་སྐོར། །བྱམས་ཆོས་ལྔ་དང་སྤྱོད་འཇུག་ཕར་ཕྱིན་སྐོར། །རྩ་འཇུག་བཞི་གསུམ་ཆེས་ཟབ་དབུ་མའི་
སྐོར། །སྡེ་བདུན་མདོ་བཅས་དགོངས་འགྲེལ་རིགས་གཏེར་སྐོར། །སྡེ་སྣོད་རྒྱུད་སྡེ་སྤྱི་འགྲེལ་སྡོམ་
གསུམ་སྟེ། །དེ་རྣམས་གྲགས་ཆེན་བཅོ་བརྒྱད་ཅེས་སུ་གྲགས། །ཞེས་གསུངས་ལ། དེ་ཡང་མཁན་
ཆེན་ངག་ཆོས་ཀྱིས་རང་བཟོ་མ་ཡིན་ཏེ། འབྲུག་པ་ཀུན་མཁྱེན་པདྨ་དཀར་པོའི་སློབ་མ་བདུད་འཇོམས་
དཔའ་བོས་ཀྱང་པོད་ཆེན་དྲུག་གི་སྤྱི་དོན་ཆེན་པོ་ཞིག་ཆིངས་འདི་ཁོ་ན་ལྟར་མཛད་ཡོད་པས་འགས་
གཡག་གཞོན་སྐབས་གྲགས་ཞེས་པ་བདེན་པ་ཡིན་སྙམ་མོ། །
ཡང་འདིར་དོགས་གཞི་གཞན་ཞིག་ལ། ད་ལྟ་ས་དགེ་གཉིས་ཀྱི་མཁས་པ་རྣམས་ཀྱི་ཞལ་རྒྱུན་
དུ་བྱུང་བ། ཕར་ཕྱིན་གཡག་ལ་ཐུག །ཚད་མ་ཉ་ལ་ཐུག །འདུལ་བ་བྱ་ལ་ཐུག །མངོན་པ་མཆིམས་ལ་
ཐུག །དབུ་མ་རེད་ལ་ཐུག་ཅེས་པར་དཔག་ན་ཆོས་རྗེ་བླ་མ་དམ་པའི་སྐབས་ནས་གཙོ་བོའི་གཞུང་ཆེན་
པོད་དྲུག་ཏུ་གཏན་འཁེལ་བྱུང་སྙམ་སྟེ། གོང་དུ་བརྗོད་པའི་ཕར་ཚད་དབུ་གསུམ་གྱི་ཐུག་སའི་མཁས་
པ་གཡག་སྟོན། ཉ་དབོན། རེད་མདའ་བ་གསུམ་བླ་མ་དམ་པའི་ཐུགས་སྲས་ཡིན་ལ། དེ་མཚུངས་
མངོན་པ་གོང་མ་ཡང་བླ་མ་དམ་པའི་སློབ་མ་ལོ་ཆེན་བྱང་རྩེ་ནས་རྗེ་བཙུན་རེད་མདའ་བ་སོགས་ལས་



ལས་རིམ་གླེང་སློང་གཏམ།
འཕེལ་ཁ་རྒྱས་པ་དང་། མཆིམས་བཞི་པ་བློ་བཟང་གྲགས་འདི་ཡང་རྗེ་འདིའི་ཕར་སློབ་ཚུར་སློབ་སུ་
གཏོགས་ལ། འདུལ་བ་ཡང་སྐབས་དེ་དུས་ཤིན་ཏུ་གྲགས་ཆེ་བ་འཕན་ཡུལ་གྲོ་སའི་མཁས་པ་དམར་
སྟོན་ཡབ་སྲས་ཀྱང་རྗེ་འདིའི་དངོས་སློབ་ཡིན་པས་སོ། །དེས་ན་འདིར་ཤེས་དགོས་པ་ཞིག་ལ་སྐབས་
འདིའི་མཆིམས་དང་གྲོ་ས་ཀུན་མཁྱེན་ལྟ་བུར་མཛོད་འདུལ་གཉིས་མི་རྒྱུད་ཀྱི་ཆོས་བཀར་སོང་བ་ཞིག་
ཡིན་ཡང་འདིར་ནི་རྗེ་འདིའི་དངོས་སློབ་ལ་གཞུང་དེ་གཉིས་ཀྱི་བཀའ་བབ་ཟུར་དུ་མེད་པའི་རྒྱུ་མཚན་དུ་
བཀོད་པའོ། །ལྷག་པར་ས་ལུགས་ཀྱི་པོད་ཆེན་དྲུག་པ་སྡོམ་གསུམ་དེ་བླ་མ་དམ་པ་དང་། ཁོང་གི་སློབ་
མ་བསམ་ཡས་ལྷ་བཙུན་གཉིས་ཀྱི་ཞལ་སློབ་བསམ་ཡས་བསོད་ནམས་དཔལ་ལྡན་གྱིས་མཛད་པ་འདི་
རྒྱས་འགྲེལ་སྔ་ཤོས་ཤིག་ཡིན་པ་འདིས་ཀྱང་པོད་ཆེན་དྲུག་པ་སྡོམ་གསུམ་དེ་སློབ་གཞིར་དགོས་གལ་
ཆེ་བར་བསྟན་སྙམ་པས་འདི་ཡང་སེམས་བྱའི་གནས་ཞིག་ཡིན་ནོ། །ད་དུང་དུས་ཕྱིས་སྡེ་དགེ་རྫོང་
གསར་མཁན་ཆེན་གཞན་དགས་གཞུང་ཆེན་བཅུ་གསུམ་ཞེས་པ་དེང་དུས་གཙོ་བོ་བཀར་རྙིང་ཕྱོགས་ཀྱི་
བཤད་གྲྭ་ཁག་ལ་བྱུང་བ་དེ་ཡང་གྲགས་ཆེན་བཅོ་བརྒྱད་ལས་ཚད་མའི་སྐོར་དང་སྡོམ་གསུམ་དོར་ལྷག་
རྣམས་ལ་ངོས་འཛིན་ཞུའོ། །དེ་རྣམས་ནི་རགས་བསྡུས་ཙམ་སྟེ་ལོ་རྒྱུས་ངོ་མ་མ་མཇལ་བས་རྒྱས་པར་ཞུ་
སྤོབས་བྲལ། ཅུང་མཐོང་ཐོས་བྱུང་བ་དག་དཀར་ཆག་རྒྱས་པར་འབྲིའོ། །
གཉིས་པ་ད་རེས་བསྡུ་བསྒྲིགས་བྱས་པ་འདིའི་ཁོངས་སུ་ཆུད་པའི་གཞུང་ནི། གཙོ་བོ་ས་
ལུགས་ཀྱི་མཁས་པ་རྣམས་ཀྱི་གསུང་ནི་བཙལ་རྙེད་ཐུབ་པ་གང་ཡོད་བསྡུ་བ་ཞུས་ཡོད་ལ། དེ་བཞིན་ས་
ལུགས་རང་དུ་མ་གཏོགས་ཀྱང་ས་སྐྱའི་མཁས་པ་རྣམས་ཀྱི་ཁུངས་སུ་མཛད་པའི་མཁས་པ་རྔོག་ལོ་དང་།
མཆིམས་ནམ་མཁའ་གྲགས། བཅོམ་རལ་ལྟ་བུ་འགའ་བཀོད་ཡོད་ལ། ཡང་ས་ལུགས་དང་འབྲེལ་བ་
ཆེ་བ་ཞ་ཇོ་བོ་གསུམ་གྱི་མཁས་པ་རྣམས་ཀྱི་གཞུང་རྣམས་ཀྱང་འདིར་བསྡུས་ཡོད། གཞན་ཡང་གྲུབ་
མཐའ་ཁ་འཛིན་གྱི་ངེས་པ་མེད་པའི་མཁས་པ་འགའ་ཞིག་གི་གསུང་དཔེ་དཀོན་དུ་གྱུར་པ་འགའ་ཞིག་
ནི་དཔེ་དཀོན་བསྲུང་ཕྱིར་འདིར་བསྡུས་པ་ཡིན་ལ། མཛད་པ་པོ་གྲུབ་མཐའ་གཞན་ཞལ་བཞེད་གནང་



ལས་རིམ་གླེང་སློང་གཏམ།
མཁན་ཞིག་ཡིན་ཀྱང་ད་ལྟའི་གཞུང་གི་འགྲེལ་ཚུལ་ས་གཞུང་དང་སྦྱར་བའི་དབང་གིས་བསྡུས་པ་ཡང་
རེ་གཉིས་ཡོད་དོ། །
གསུམ་པ་པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར་གྱི་མ་དཔེའི་གནས་སྟངས་ནི། ༡
སྐབས་འདིར་ཤེར་ཕྱིན་མངོན་རྒྱན་འགྲེལ་སྐོར་དེབ་ལྔ་བཅུ་ང་གསུམ་ལས། རྒྱ་འགྲེལ་པོད་བཞི་དང་།
གཡག་སྟོན་འགྲེལ་སྐོར་པོད་(ཚན་པ་ཆུང་ངུ་ཞིག་ཁ་བསྐང་ཡོད། དགུ། ཀུན་མཁྱེན་གོ་རམས་པོད་གསུམ།
པཎ་ཆེན་ཤཱཀ་མཆོག་པོད་ལྔ། དེ་བཞིན་ཐུགས་རྗེ་དཔལ་བཟང་དང་མཁན་ཆེན་ངག་ཆོས་པོད་གཅིག་
གསང་བདག་བློ་གཏེར་དབང་པོའི་མཆན་འགྲེལ་དང་བཅས་པ་ནི་བསྟན་པ་སྤྱི་དང་བྱེ་བྲག་ལ་ཕན་པ་
བླ་ན་མེད་པའི་སྙིང་བཅུད་ཀྱིས་གཏམས་པ་དཔལ་སྡེ་དགེ་རྫོང་གསར་ལྔ་རིག་ཐུབ་བསྟན་སློབ་གླིང་
ནས་ཐུགས་རྗེའི་མཛད་པ་བསྐྱངས་ཟིན་པ་དེ་ཉིད་གཟུགས་བསྒྱུར་ཙམ་བྱས་ཏེ་བཞུགས་སུ་གསོལ་
ཡོད། དེ་བཞིན་མཆིམས་ནམ་གྲགས་ཀྱི་འབུམ་འགྲེལ། བོ་དོང་བརྩོན་རྡོར། མཁས་པ་ཀུན་གྲགས།
སྤོས་ཁང་རིན་རྒྱལ། རེད་མདའ་བ། ཞ་ལུ་རིན་རྒྱལ་དང་ལོ་ཆེན་སོགས་ཀྱི་གཞུང་ནི་བྲིས་མ་དབུ་མེད་
ཡིན་པ་མ་ཟད་མང་ཆེ་བ་མ་དཔེ་རྙིང་རལ་དང་། བྲི་གཟུགས་ངེས་མེད་སྣ་ཚོགས་འདུག་པ་དང་། བླ་མ་
དམ་པའི་ཕར་འགྲེལ་དང་འབྱེད་རྣམ་གཉིས་རྒྱུད་བླ་སོགས་ཡིན་རྒྱུ་དབུ་ཅན་ཡིན་ཡང་ལག་བྲིས་མ་
དག་པ་མང་བ་ལྷག་པར་ཕར་ཕྱིན་ལས་ཤོག་བུ་དྲུག་ཙམ་ཆད་ནས་མ་འབྱོར། དེ་བཞིན་པཎ་ཆེན་བཀྲ་
ཤིས་རྣམ་རྒྱལ་གཞུང་གི་ཤོག་བུ་གཅིག །ཟས་པ་བློ་རྒྱམ་གཞུང་གི་དབུ་ཤོག་དག་ཀྱང་ཆད་པས་བྱ་
ཐབས་བྲལ། དེ་མིན་རྣམས་ཤིང་དཔར་དང་ལྕགས་དཔར་གང་རུང་ལས་བླངས་ཀྱང་དོགས་གནད་
ཤིན་ཏུ་མང་། དེའི་ཞོར་དུ་ཕར་ཕྱིན་དང་འབྲེལ་བ་ཆེ་བའི་དངོས་བརྒྱད་དོན་བདུན་ཅུ་དང༌། ས་ལམ་
སྐོར་བཅས་ལག་འབྱོར་བྱུང་བ་ཚན་པ་དྲུག་བསྡུས་ཡོད། /༢ མདོ་རྒྱན་པོད་དྲུག་ལས་རྒྱ་འགྲེལ་པོད་
གཅིག་རྫོང་གསར་ཡི་གེ་ཡིན། དེ་མིན་རྣམས་ལས་རྒྱལ་སྲས་ཐོགས་མེད་དང་རོང་སྟོན་ཆེན་པོ་གཉིས་
དཔར་མ་དང་། ས་བཟང་པཎ་ཆེན་ནི་བྲིས་མ་དབུ་ཅན་ཤིན་ཏུ་སྤུས་ལེགས་ཤིག་ཡོད། འོན་ཀྱང་ལྷོ་པ་



ལས་རིམ་གླེང་སློང་གཏམ།
ཐུགས་རྗེ་དཔལ་གསུང་དེ་སྤྱིར་མ་དཔེ་ཤིན་ཏུ་ངན་པ། ཡང་སྒོས་ཤོག་བུ་གསུམ་པ་བཞི་པ་ལྔ་པ་
གསུམ་རྩ་བ་ནས་མ་གསལ་བས་བྱ་ཐབས་བྲལ། ༼༣ དབུས་མཐའི་འགྲེལ་པ་ལས་རྒྱ་འགྲེལ་རྫོང་
གསར་ཡི་གེ་ཡིན། དེ་མིན་གནས་དྲུག་པའི་འགྲེལ་པ་དེ་མ་དཔེ་ཙག་ཡིག་ཤིན་ཏུ་ངན་པ་ཞིག་ཡོད། ང༌
ཆོས་ཉིད་རྣམ་འབྱེད་རྒྱ་འགྲེལ་རྫོང་གསར་ཡི་གེ་ཡིན་ལ། རྗེས་ཀྱི་རིན་ཆེན་བློ་གྲོས་ཀྱི་འགྲེལ་པ་དེ་མ་
དཔེ་ཤིན་ཏུ་སྐྱོ་པོ་ཞིག་ལགས། ༥ ཐེག་པ་ཆེན་པོ་རྒྱུད་བླ་མ་པོད་དྲུག་ལས་དང་པོ་རྒྱ་འགྲེལ་ནི་རྫོང་
གསར་ཡི་གེ་བསྒྱུར་ལ། རྒྱལ་སྲས་ཐོགས་མེད་དང་། རེད་མདའ་བ། གྲགས་པ་རྒྱལ་མཚན་དང་མཛད་
བྱང་མེད་པ་གཉིས་མ་དཔེ་བྲིས་མ་དབུ་མེད་སྐྱོ་ཙམ་ཡོད། ལྷག་པར་བོ་དོང་པཎ་ཆེན་མ་དཔེ་དེ་ཤིན་ཏུ་
ནས་སྡུག་པོ་ཞིག་ཡོད། འདིར་ཡིད་སྐྱོ་བ་ཞིག་ལ་སེམས་དཔའ་ཆེན་པོ་གཞོན་ནུ་རྒྱལ་མཆོག་གིས་
མཛད་པའི་འགྲེལ་པ་དེ་ས་སྐྱར་ཡོད་ཀྱང་རྐྱེན་འགས་འདིར་འཇུག་ཐུབ་མ་སོང་། /༦ བྱང་ཆུབ་སེམས་
དཔའི་སྤྱོད་པ་ལ་འཇུག་པ་པོད་བཅུ་གསུམ་ལས་རྒྱ་འགྲེལ་གོང་བཞིན་དང་། སངས་རྒྱས་ཡོན་ཏན།
ཡེ་ཤེས་མགོན་པོ། བོ་དོང་པཎ་ཆེན། དོན་ཡོད་དཔལ། གྲགས་པ་གཞོན་ནུ། བྱང་ཆུབ་སྐྱབས།
གཏམ་རྒྱུད་དང་སྒྲུང་འགྲེལ་བཅས་ནི་ཡིག་ནག་ཡིན་ལ། ལྷག་པར་དོན་ཡོད་དཔལ་གྱི་ཤོག་བུ་གཅིག་
ཆད་ཡོད་པ་དེ་ནཱ་ལེནྡྲའི་དཔེ་མཛོད་དུ་དཔར་མ་ཞིག་ཡོད་ཀྱང་ལག་པར་མ་འབྱོར། དེ་མིན་མཁན་ཆེན་
ནོར་བུ་དབང་རྒྱལ་གྱིས་མཛད་པའི་ཕར་ཕྱིན་དང་སྤྱོད་འཇུག་མཆན་འགྲེལ་གཉིས་ནི་དེ་སྔོན་ང་ཚོས་
རོགས་པ་བྱས་ཏེ་བསྒྲིགས་པ་དེ་རང་སོར་བཞག་ནས་བསྡུས་ཡོད།
བཞི་པ་ཇི་ལྟར་བསྡུས་པའི་ཚུལ་དངོས་ནི། སྤྱི་ལོ་༢༠༠༡)ཙམ་གྱི་ལོ་ནས་ཁོ་བོས་ལས་ཀ་འདིའི་
རིགས་ལ་ཞུགས་ནས་བཟུང་སྤྱིར་བོད་ཀྱི་དཔེ་རྙིང་ཁག་ལ་རིས་སུ་མ་ཆད་པ་མྱུར་སྐྱོབ་དང་། བསྲུང་
སྤེལ་བྱུང་ན་ཅི་མ་རུང་སྙམ་པའི་བློ་ཞིག་འདུག །འོན་ཀྱང་ནུས་པ་དང་ལས་འབྲེལ་དབང་གིས་ཕྱོགས་
གཅིག་ལས་བྱ་ཐབས་བྲལ་བར་སོང་། དེ་བས་ན་ལས་གཞི་འདི་ནི་སྤྱི་ལོ་༢༠༠༧ལོ་དེ་ཙམ་ནས་བློ་ལ་རྨང་
གཞི་བཏིང་ནས་མ་དཔེ་འཚོལ་བསྡུ་བྱ་བར་འབད་རྩོལ་བྱས་ཀྱང་། གཙོ་བོ་ནི་ལས་གཞི་སྒྲུབ་པའི་མ་རྩ་
8



ལས་རིམ་གླེང་སློང་གཏམ།
ལ་ཤིན་ཏུ་ནས་དཀའ་ངལ་ཆེ་བས། གང་བསམ་འགྲུབ་ཐབས་མ་བྱུང་བར་དུས་ཡུན་རིང་དུ་ལུས།
སླར་མཐུན་རྐྱེན་འདྲ་བའི་སློང་རྐྱེན་ཅུང་ཟད་ཐུག་པས་(སྤྱི་ལོ་༢༠༡༡ལོའི་སྤྱི་ཟླ་༩པའི་ཚེས་༡༤ཉིན་དངོས་
སུ་ལས་མགོ་བརྩམས། ལས་མི་ཡང་མཆོག་སྤྲུལ་རིན་པོ་ཆེ་ཟླ་ཕུན་ཞབས་ཀྱིས་མངགས་པ་སྤང་རྫོང་
དགོན་ནས་གཉིས། ས་སྐྱ་དགོན་ནས་མངགས་པའི་སྐུ་ཞབས་གསུམ་སྟེ་ས་སྐྱ་རང་ནས་གཅིག་དང་།
བསམ་དགོན་ནས་གཅིག །ངམ་རིང་ནས་གཅིག །དེའི་སྟེང་རང་ཉིད་དང་མ་བྱན་བཅས་བདུན་ཡོད།
སྐབས་དེ་དུས་སྤང་རྫོང་དགོན་གྱི་མཆོག་སྤྲུལ་བློ་བཟང་དཔལ་ལྡན་ནམ་ཟླ་ཕུན་ཞབས་ཀྱིས་ཟས་ཀྱི་
འགྲོ་གྲོན་དང་། ཁང་གླ་སྒོར་༣༠༠ མ་བྱན་གླ་སྒོར་༣༥༠ བཅས་གནང་རྒྱུ་མཛད་པ་མ་ཟད། ཉལ་ཁྲི་
གདན་དང་ཐབ་ཆས། མ་ཟད་ཡིག་གཏག་འགྲོ་སོང་ཡང་ཁྲི་བཞི་དང་ལྔ་སྟོང་གནང་། དེ་ནས་ལོ་
གཅིག་འཁོར་མཚམས་ནས་ས་སྐྱ་དང་ངམ་རིང་གི་སྐུ་ཞབས་གཉིས་ཕེབས། ལོ་གཉིས་མ་འཁོར་
ཙམ་ནས་བསམ་དགོན་སྐུ་ཞབས་ཁོང་ཡང་རྒྱ་ཡིག་སྦྱོང་དུ་ཕེབས། འོན་ཀྱང་སྤང་རྫོང་དགོན་
གྱི་རྒན་སྐལ་བཟང་ཆོས་ལྡན་དང་། སྐུ་ཞབས་ཕུར་པ་ཕྲིན་ལས་གཉིས་ནི་ད་ལྟའང་བཞུགས་
ཡོད། ཁོ་བོས་ནི་རྒྱུན་དུ་རྒྱས་སྤྲོས་ཟང་ཟིང་སྤངས་ཏེ་ཉིན་མཚན་དབྱེར་མེད་དུ་ལས་ནས་བསྡད་ཀྱི་
ཡོད། དེས་ན་ད་ལྟ་སྤྱི་ལོ་༢༠༡༥ བར་ལོ་ལྔ་ཙམ་སོང་། འདིར་ད་ལྟ་པོད་ཆེན་དྲུག་གི་འགྲེལ་སྐོར་ཁོ་ནར་
པོད་ཉིས་བརྒྱ་དྲུག་ཅུ་རྩ་བདུན་ཙམ་ཡོད་པ་དེ་དག་ལས་མང་ཆེ་བ་ནི་མ་ཡིག་རྙིང་པ་བསྡུས་པ་ཡིན་
པས་སྤྱིར་མ་དཔེ་འཚོལ་དཀའ་བ། བརྙེས་ཟིན་པ་དག་ཀྱང་ཁ་ཚང་དང་གསལ་དག་འོང་དཀའ་བས་མ་
དཔེ་མང་པོ་འཚོལ་ཞིབ་བྱེད་དགོས་པ། ཡང་སྒོས་དེ་དག་གློག་ཀླད་དུ་གཏག་པའི་སྐབས་མ་ཡིག་
རྙིང་པར་སྦྱོང་བརྡར་ཐོབ་པའི་ལས་མི་རྙེད་དཀའ་བ། ཞུ་དག་བྱ་མཁན་ཡང་སྤྱི་སེམས་ཆེ་བ། ཆོས་
ལུགས་སོགས་ལ་ཕྱོགས་རེས་མི་བྱེད་པ། རིག་གནས་སྣ་མང་ལ་ཐོས་རྒྱ་ཆེ་བ། གནས་ཚུལ་ཆེ་ཆུང་
གང་ལ་ཐུག་ཀྱང་རས་གཅོད་མི་བྱེད་པར་གྲོས་བསྡུར་བྱེད་པའི་སེམས་ཆུང་ཡིན་པ། ལྷག་པར་ཞུ་བྱའི་
གཞུང་ཁག་ལ་གཅེས་སྤྲས་ཆེ་བའི་མི་སྣ་ནི་རྙེད་དཀའ་བ་སོགས་ཀྱིས་ལས་གཞི་འདིས་སྔར་ལས་ལྷག་



，
ལས་རིམ་གླེང་སློང་གཏམ།
པའི་དཀའ་ངལ་བརྗོད་དུ་མེད་པ་མང་པོ་ཕོགས་ཀྱང་ལས་ཀའི་རྗེས་བསྐྱངས་རྒྱུར་འགལ་རྐྱེན་དུ་འགྲོ་
སྙམ་ནས་ཕྱི་ཚུལ་དུ་སྣང་བ་སྤྲོ་ཚུལ་དང་དཀའ་ངལ་མེད་ཚུལ་ཁོ་ནས་ཉིན་མཚན་དབྱེར་མེད་དུ་ལས་
དགོས་པ་མ་ཟད་འགྲོ་སོང་ལ་ཡང་བུ་ལོན་ཆེན་པོ་ཆགས་སོ། །ཧོ། སྐྱབས་གསུམ་སྤྱི་དང་དཔལ་ལྡན་
མགོན་པོ་ཆེ་ཆུང་སོགས་ལ་རྒྱུན་དུ་གསོལ་བ་བཏབ་པས་༢༠༡༣ལོ་མཇུག་ལ། མི་ཉག་བཀའ་བཞི་
དགོན་གྱི་མཆོག་སྤྲུལ་སངས་རྒྱས་བཟང་པོས་བུ་ལོན་གཙང་སེལ་དང་། ལོ་རྗེས་མའི་ལས་ཀའི་འགྲོ་
སོང་བཏང་གནང་བ་མ་ཟད། དཔར་སྐྲུན་ཐད་ཀྱི་མ་དངུལ་ཡང་གནང་རྒྱུའི་ཞལ་བཞེས་བྱུང་བས་སླར་
ཡང་ཁོ་བོར་བརྗོད་དུ་མེད་པའི་སྤྲོ་བ་གཉིས་པ་ཡང་བརྟས་བྱུང་། མདོར་ན་སྦྱིན་བདག་ངོས་ནས་མཆོག་
སྤྲུལ་རྣམ་གཉིས་ལ་ཐུགས་རྗེ་བླ་ལྷག་ཏུ་ཆེ་བ་ཞུ་རྒྱུ་དང་། ལས་མིའི་ངོས་ནས་སྤམ་རྫོང་དགོན་གྱི་སྐུ་
ཞབས་གཉིས་ལ་ཁ་ཞེ་གཉིས་མེད་ནས་ཐུགས་རྗེ་ཆེ་ཞུ་རྒྱུ་ཡིན། གཞན་ཡང་ལས་གཞི་འདིར་
རོགས་པ་གནང་མཁན་ཚོགས་པ་དང་མི་སྒེར་རྣམས་ལའང་ཐུགས་རྗེ་ཆེ་ཞེས་ཞུ་རྒྱུ་ཡིན། ཞིབ་
ཕྲའི་འགྲོ་སོང་དང་ལས་ཚུལ། ལས་རོགས་ཀྱི་འཕོ་འགྱུར། ལྷག་བསམ་ཅན་གྱི་གྲོགས་པོ་དང་
སྦྱིན་བདག་རྣམས་ཀྱིས་ལེགས་སོས་གནང་བ་སོགས་ཀྱི་གནས་ཚུལ་ཞིབ་ཕྲ་ཟུར་དུ་དཀར་ཆག་
བཀོད་ཡོད་པས་དེར་དགྱེས་གཟིགས་ཡོད་པར་མཁྱེན།། །། །
༼གཞན་ཡང་། ལོ་རྒྱུས་དང་བཀའ་འབུམ་སོགས་ཁྱོན་སྡོམ་པོད་བརྒྱ་དང་ཉེར་གསུམ་ཙམ་མྱུར་སྐྱོབ་བྱས་ཟིན་ཀྱང་དཔར་རྒྱུར་ལུས་ཡོད།༽
བསོད་ནམས་རིན་ཆེན་བརྒྱ་ཡིས་བསྐྲུན་པའི་ཐུབ་བསྟན་རི་དབང་ལྷུན་པོ་འདི། །
ལུང་རིགས་རྡོ་རྗེའི་རླབས་ཀྱིས་བསྲུབས་ནས་གཟའ་སྐར་ཚོགས་ཀྱིས་སྤྱད་བྱས་ཏེ། །
སྐལ་ལྡན་གསེར་གྱི་རི་བདུན་འཁོར་གྱི་དབུས་སུ་བརྗིད་པའི་འོད་རབ་ཀྱིས། །
གང་གང་ངོ་དང་འཚམ་པའི་དགའ་བདེས་སྲིད་མཐར་མོག་མེད་བརྟན་གྱུར་ཅིག །
སྨོན་བཟང་དཔེ་རྙིང་བསྡུ་སྒྲིག་ཁང་གི་ཐུབ་བསྟན་སྨོན་ལམ་ནས།
༼སྨོན་བཟང་དཔེ་རྙིང་བསྡུ་སྒྲིག་ཁང་ཞེས་པ་འདི་ནི། དེ་སྔོན་ས་སྐྱའི་དཔེ་རྙིང་བསྡུ་སྒྲིག་ཁང་ཞེས་པ་དང་གཅིག་ཡིན།།
1 0



དཀར་ཆག
，
，
，
，
，
་
དཀར་ཆག་
། ཐེག་པ་ཆེན་པོ་རྒྱུད་བླ་མའི་རྣམ་པར་བཤད་པ། ............... འཕགས་པ་ཐོགས་མེད།
མཚན་དོན་སོགས། ……..
............. •(1）
འབྲེལ་བཀོད་པ། .......
•...............• •(7)
དཀོན་མཆོག་གསུམ་སྤྱིར་བསྟན་པ། ..….... •。。。。。。。。•(12)
དེ་དག་མདོ་དང་སྦྱོར་བ། ...……..... .....................27)
ཆོས་སྐུའི་ཡོན་ཏན་བསྟན་པ། ..….………. ................ •(37)
གང་ཟག་གི་དབྱེ་བ་བསྟན་པ། 。。
.......• • •(46)
སྣང་ཚུལ་བསྟན་པ། • • • • • • • • • • • • • • • • • • • • • • • • • • • • • • • • • • •(53)
རང་བཞིན་རྣམ་དག་བསྟན་པ། ..…..…...….
• •(77)
༈ བྱང་ཆུབ་ལ་སྤྱིར་བསྟན་པ། .............…..... • • •.....
༈ ཡོན་ཏན་གྱི་སྐབས། ……..........
བ…..…..• •(100)
༈ སངས་རྒྱས་འབྱུང་རྙེད་དཀའ་བ་ནི། …........................... •(109)
༈ ཕན་ཡོན་བསྟན་པ་ནི། ..……...………..………...……...………...…….• •(112)
མཇུག་བསྡུ་བ་ནི། ....……... •.................... • • • • • •(116)
། ཐེག་པ་ཆེན་པོ་རྒྱུད་བླ་མའི་བསྡུས་དོན་འགྲེལ་པ། ............ རྔོག་ལོ་ཆེན་པོ་བློ་ལྡན་ཤེས་རབ།
གཞུང་གི་ཀླད་དོན། ......
ལེའུ་དང་པོའི་དོན། ........
......• •(117)
ལེའུ་གཉིས་པའི་དོན། .....
• • • • • • • • •(165)
ལེའུ་གསུམ་པའི་དོན། …..
....• •(194)
• •(95)
•••༌་་
..• •(117)
• • • • • • ••••• • • • • • ••••• • • • • •••• •



•••(228)
T
，
དཀར་ཆག
ལེའུ་བཞི་པའི་དོན། ......
• • • • • •(205)
ལེའུ་ལྔ་པའི་དོན། -
• • • • • •(211）
མཇུག་དོན་ནི། ...............
.......................(224)
། ཐེག་པ་ཆེན་པོ་རྒྱུད་བླ་མའི་འགྲེལ་པ་ངེས་དོན་གསལ་བའི་འོད་ཟེར། •。。。。。。。。
•...• • • • རྒྱལ་སྲས་ཐོགས་མེད་བཟང་པོ་དཔལ།
མཆོད་བརྗོད་སོགས། ...………...
ལུས་རྣམ་གཞག་བསྟན་པ། .............. ............• •(230)
ལེའུ་དང་པོ་དཀོན་མཆོག་གི་རྣམ་གཞག ....….................... • • •(240)
ཁམས་བསྟན་པ། • • • • • • • • • • • • • • • • • • • • • • • • • • • • • • • • • • • • • • •(254)
སེམས་ཅན་གྱི་རིགས་བསྟན་པ། • • • • • • • • • • • • • ••••••• • • • • • • •(256)
ཀུན་འགྲོའི་དོན་བསྟན་པ། ...................
• •(265)
གཞན་དོན་ལ་འབད་མེད་དུ་འཇུག་ཚུལ། •。。。。......
• • (274)
དྲི་མའི་དཔེ་བསྟན་པ། ..........
•..• • •(283)
དཔེའི་དོན་བསྡུ་བ། ...................
• •(291)
གཞི་ཁམས་དེ་རྟོགས་དཀའ་བའི་རྒྱུ་མཚན། ....... • • • • •(298)
། ལེའུ་གཉིས་པ་དྲི་མེད་བྱང་ཆུབ་བསྟན་པ། ......
•(303)
སྐུའི་དབྱེ་བ་བསྟན་པ། ...........
....•(308)
ཡོན་ཏན་ལྡན་པའི་དོན་བསྟན་པ། •。。。
......• •(317)
འཇུག་ལྡོག་གི་ས་མཚམས། .…….......
བ...•(324）
རྟག་པའི་དོན་བསྟན་པ། ........
... . •(330)
UE
••••• • ••



དཀར་ཆག
། ལེའུ་གསུམ་པ་ཡོན་ཏན་བསྟན་པ། ..........
• • • •(332)
བྲལ་བའི་ཡོན་ཏན་བསྟན་པ། .…………
• • • • • • • •(334）
རྣམ་སྨིན་ཡོན་ཏན་བསྟན་པ། .........
• • • •(341)
བྲལ་སྨིན་ཡོན་ཏན་གྱི་ཆོས་མཐུན་བཤད་པ། .....................• •(344)
། ལེའུ་བཞི་པ་ཕྲིན་ལས་བསྟན་པ། .........
• • • • • • • •(346)
ལྷུན་གྱིས་གྲུབ་པ་བསྟན་པ། ..…...……..
• • • • ••• • •(357）
བདེན་བཞིའི་རྟོགས་ཚུལ། .......。。。。。
• • • • • • • ••(360)
དོན་བསྡུ་བ། ....................... • • • • • • • •(366)
མོས་པའི་ཕན་ཡོན། ......................... •....• • • •(371)
ཆོས་སྤོང་གི་ལས་བསྟན་པ། ...…......
བ......• •(376)
མཇུག་དོན་བསྟན་པ། ...
... • •(378)



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
༄༅། །ཐེག་པ་ཆེན་པོ་རྒྱུད་བླ་མའི་རྣམ་པར་བཤད་པ་
བཞུགས་སོ། །
འཕགས་པ་ཐོགས་མེད་ཀྱིས་མཛད།
༄༅། །རྒྱ་གར་སྐད་དུ། མ་ཧཱཡཱ་ན་ཨུཏྟ་ར་ཏན་ཤཱསྡུ་བྱ་ཁྱ། བོད་སྐད་དུ། ཐེག་པ་
ཆེན་པོ་རྒྱུད་བླ་མའི་བསྟན་བཅོས་རྣམ་པར་བཤད་པ། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། །སངས་རྒྱས་ཆོས་ཚོགས་ཁམས་དང་བྱང་ཆུབ་དང་། །
ཡོན་ཏན་སངས་རྒྱས་ཕྲིན་ལས་ཐ་མ་སྟེ། །བསྟན་བཅོས་ཀུན་གྱི་ལུས་ནི་མདོར་བསྡུ་ན། །རྡོ་
རྗེ་ཡི་ནི་གནས་བདུན་འདི་དག་གོ །རྟོགས་པའི་དོན་རྡོ་རྗེ་ལྟ་བུའི་གནས་ཏེ། གཞི་ཡིན་པའི་
ཕྱིར་རྡོ་རྗེའི་གནས་སོ། །དེ་ལ་ཐོས་པ་དང་བསམས་པ་ལས་བྱུང་བའི་ཤེས་པས་ཕིགས་པར་
དཀའ་བའི་ཕྱིར་ན་བརྗོད་དུ་མེད་པའི་རང་བཞིན་སོ་སོ་རང་གིས་རིག་པར་བྱ་བའི་དོན་རྡོ་རྗེ་ལྟ་
བུར་རིག་པར་བྱའོ། །དེ་ཐོབ་པ་དང་རྗེས་སུ་མཐུན་པའི་ལམ་སྟོན་པར་བྱེད་པས་ན་དོན་དེ་
བརྗོད་པའི་ཡི་གེ་གང་ཡིན་པ་དེ་དག་ནི་གནས་ཞེས་བརྗོད་དོ། །དེའི་རྟེན་དུ་གྱུར་པའི་ཕྱིར་རོ།།
དེ་ལྟར་ཕིགས་པར་དཀའ་བའི་དོན་དང་། རྟེན་གྱི་དོན་གྱིས་དོན་དང་ཡི་གེ་དག་རྡོ་རྗེ་དང་
གནས་ཉིད་དུ་རྟོགས་པར་བྱའོ། །དེ་ལ་དོན་ནི་གང་། ཡི་གེ་ནི་གང་ཞེ་ན། རྟོགས་པའི་དོན་
རྣམ་པ་བདུན་ནི་དོན་ཞེས་བརྗོད་དེ། འདི་ལྟ་སྟེ། སངས་རྒྱས་ཀྱི་དོན་དང་། ཆོས་ཀྱི་དོན་དང་།
དགེ་འདུན་གྱི་དོན་དང་། ཁམས་ཀྱི་དོན་དང་། བྱང་ཆུབ་ཀྱི་དོན་དང་། ཡོན་ཏན་གྱི་དོན་དང་།
ཕྲིན་ལས་ཀྱི་དོན་དང་། འདི་ནི་དོན་ཞེས་བྱའོ། །ཡི་གེ་གང་དག་གིས་རྟོགས་པའི་དོན་རྣམ་པ་
- 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བདུན་པོ་འདི་དག་སྟོན་པར་བྱེད། གསལ་བར་བྱེད་པ་དེ་ནི་ཡི་གེ་ཞེས་བྱའོ། །རྡོ་རྗེའི་གནས་
བསྟན་པ་དེ་ཡང་རྒྱས་པར་ནི་མདོ་ཇི་ལྟ་བ་བཞིན་དུ་རྟོགས་པར་བྱ་སྟེ། ཀུན་དགའ་བོ་དེ་
བཞིན་གཤེགས་པ་ནི་བསྟན་དུ་མེད་པ་སྟེ། དེ་ནི་མིག་གིས་བལྟ་བར་མི་ནུས་སོ། །ཀུན་དགའ་
བོ་ཆོས་ནི་བརྗོད་དུ་མེད་པ་སྟེ། དེ་ནི་རྣ་བས་མཉན་པར་མི་ནུས་སོ། །ཀུན་དགའ་བོ་དགེ་
འདུན་ནི་འདུས་མ་བྱས་པ་སྟེ། དེ་ནི་ལུས་དང་སེམས་ཀྱིས་བསྙེན་བཀུར་བྱ་བར་མི་ནུས་སོ་
ཞེས་རྡོ་རྗེའི་གནས་གསུམ་པོ་འདི་ནི་ལྷག་པའི་བསམ་པ་བསྟན་པའི་ལེའུའི་རྗེས་སུ་འབྲངས་
ཏེ་རིག་པར་བྱའོ། །ཤཱ་རིའི་བུ་དོན་འདི་ནི་དེ་བཞིན་གཤེགས་པའི་ཡུལ་ཏེ་དེ་བཞིན་གཤེགས་
པའི་སྤྱོད་ཡུལ་ལོ། །ཤཱ་རིའི་བུ་དོན་འདི་ནི་རེ་ཞིག་ཉན་ཐོས་དང་། རང་སངས་རྒྱས་ཐམས་
ཅད་ཀྱིས་ཀྱང་རང་གི་ཤེས་རབ་ཀྱིས་ཡང་དག་པར་ཤེས་པའམ། ལྟ་བའམ། བརྟག་པར་མི་
ནུས་ན། བྱིས་པ་སོ་སོའི་སྐྱེ་བོ་དག་གིས་ལྟ་ཅི་སྨོས་ཏེ། དེ་དེ་བཞིན་གཤེགས་པ་ལ་དད་པས་
རྟོགས་པ་ནི་མ་གཏོགས་སོ། །ཤཱ་རིའི་བུ་དོན་དམ་པར་ནི་དད་པས་རྟོགས་པར་བྱ་བ་ཡིན་ནོ། །
ཤཱ་རིའི་བུ་དོན་དམ་པར་ཞེས་བྱ་བ་འདི་ནི་སེམས་ཅན་གྱི་ཁམས་ཀྱི་ཚིག་བླ་དགས་སོ། །ཤཱ་
རིའི་བུ་སེམས་ཅན་གྱི་ཁམས་ཞེས་བྱ་བ་འདི་ནི། དེ་བཞིན་གཤེགས་པའི་སྙིང་པོའི་ཚིག་བླ་
དགས་སོ། །ཤཱ་རིའི་བུ་དེ་བཞིན་གཤེགས་པའི་སྙིང་པོ་ཞེས་བྱ་བ་འདི་ནི་ཆོས་ཀྱི་སྐུའི་ཚིག་བླ་
དགས་སོ་ཞེས་རྡོ་རྗེའི་གནས་བཞི་པ་འདི་ནི་འགྲིབ་པ་མེད་པ་དང་འཕེལ་བ་མེད་པ་ཉིད་
བསྟན་པའི་རྗེས་སུ་འབྲངས་ཏེ་རྟོགས་པར་བྱའོ། །བཅོམ་ལྡན་འདས་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཅེས་བྱ་བ་འདི་ནི་མྱ་ངན་ལས་འདས་པའི་དབྱིངས་ཀྱི་ཚིག་བླ་
དགས་སོ། །བཅོམ་ལྡན་འདས་མྱ་ངན་ལས་འདས་པའི་དབྱིངས་ཞེས་བགྱི་བ་འདི་ནི་དེ་བཞིན་
གཤེགས་པའི་ཆོས་ཀྱི་སྐུའི་ཚིག་བླ་དགས་སོ་ཞེས་རྡོ་རྗེའི་གནས་ལྔ་པ་འདི་ནི། འཕགས་པ་
དཔལ་ཕྲེང་གི་མདོའི་རྗེས་སུ་འབྲངས་ཏེ་རྟོགས་པར་བྱའོ། །ཤཱ་རིའི་བུ་དེ་བཞིན་གཤེགས་



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
པས་བསྟན་པའི་ཆོས་ཀྱི་སྐུ་གང་ཡིན་པ་དེ་ནི་འདི་ལྟ་སྟེ། གང་གཱའི་ཀླུང་གི་བྱེ་མ་སྙེད་ལས་
འདས་པའི་དེ་བཞིན་གཤེགས་པའི་ཆོས་དག་དང་། རྣམ་པར་དབྱེར་མེད་པའི་ཆོས་དང་ལྡན་
པ་མ་བྲལ་བའི་ཡེ་ཤེས་ཀྱི་ཡོན་ཏན་ཅན་ཡིན་ནོ་ཞེས་རྡོ་རྗེའི་གནས་དྲུག་པ་འདི་ནི་འགྲིབ་པ་
མེད་ཅིང་འཕེལ་བ་མེད་པ་ཉིད་བསྟན་པའི་རྗེས་སུ་འབྲངས་ནས་རྟོགས་པར་བྱའོ། །འཇམ་
དཔལ་དེ་བཞིན་གཤེགས་པ་ནི་རྟོག་པར་མི་མཛད། རྣམ་པར་རྟོག་པར་མི་མཛད་མོད་ཀྱི། དེ་
ལྟ་ན་ཡང་དེ་འདི་ལྟ་བུའི་རང་བཞིན་གྱི་མཛད་པ་འདི་ནི་མི་རྟོག་རྣམ་པར་མི་རྟོག་བཞིན་དུ་
ལྷུན་གྱིས་གྲུབ་པར་འཇུག་གོ །ཞེས་རྡོ་རྗེའི་གནས་བདུན་པ་འདི་ནི་དེ་བཞིན་གཤེགས་པའི་
ཡོན་ཏན་དང་ཡེ་ཤེས་བསམ་གྱིས་མི་ཁྱབ་པའི་ཡུལ་ལ་འཇུག་པ་བསྟན་པའི་རྗེས་སུ་འབྲངས་
ནས་རྟོགས་པར་བྱའོ། །དེ་ལྟར་མདོར་བསྡུས་ནས་རྡོ་རྗེའི་གནས་བདུན་པོ་འདི་ནི་བསྟན་པའི་
སྒོ་བསྡུས་པའི་དོན་གྱིས་ན། བསྟན་བཅོས་འདི་མཐའ་དག་གི་ལུས་སུ་རིག་པར་བྱའོ། །འདི་
དག་རང་མཚན་ཉིད་ཀྱི་རྗེས་འབྲེལ་བ། །གོ་རིམ་ཇི་བཞིན་གཟུངས་ཀྱི་རྒྱལ་པོའི་མདོར། །
གླེང་གཞི་ལས་ནི་གནས་གསུམ་རིག་བྱ་སྟེ། །གཞི་ནི་བློ་ལྡན་རྒྱལ་ཆོས་དབྱེ་བ་ལས། །རྡོ་རྗེའི་
གནས་བདུན་པོ་འདི་དག་ལས་རང་གི་མཚན་ཉིད་བསྟན་པ་དང་། རྗེས་སུ་འབྲེལ་པ་ནི་གོ་
རིམ་ཇི་ལྟ་བར་འཕགས་པ་གཟུངས་ཀྱི་དབང་ཕྱུག་རྒྱལ་པོའི་མདོར་གླེང་བཞིའི་ལེའུ་ལས་
གནས་གསུམ་རིག་པར་བྱ་ལ། དེའི་འོག་ཏུ་ལྷག་མ་བཞི་ནི་བྱང་ཆུབ་སེམས་དཔའ་དང་དེ་
བཞིན་གཤེགས་པའི་ཆོས་ཀྱི་དབྱེ་བ་ལས་སོ། །དེ་ལས་ཇི་སྐད་དུ། བཅོམ་ལྡན་འདས་ཆོས་
ཐམས་ཅད་མཉམ་པ་ཉིད་དུ་མངོན་པར་རྫོགས་པར་སངས་རྒྱས་པ། ཆོས་ཀྱི་འཁོར་ལོ་ལེགས་
པར་བསྐོར་བ། སློབ་མའི་ཚོགས་ཤིན་ཏུ་དུལ་བ་མཐའ་ཡས་པ་མངའ་བ་ཞེས་གསུངས་ཏེ། རྩ་
བའི་ཚིག་འདི་གསུམ་གྱིས་ནི་གོ་རིམ་ཇི་ལྟ་བ་བཞིན་དུ་དཀོན་མཆོག་གསུམ་རིམ་གྱིས་སྐྱེ་བ་
འགྲུབ་པ་རྣམ་པར་གཞག་པར་རིག་པར་བྱ་ལ། ལྷག་མ་གནས་བཞི་ནི་དཀོན་མཆོག་གསུམ་
3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འབྱུང་བ་དང་རྗེས་སུ་མཐུན་པའི་རྒྱུ་འགྲུབ་པ་བསྟན་པར་རིག་པར་བྱའོ། །དེ་ལ་གང་གི་ཕྱིར་
བྱང་ཆུབ་སེམས་དཔའི་ས་བརྒྱད་པ་ལ་གནས་པ་ན་ཆོས་ཐམས་ཅད་ལ་དབང་ཐོབ་པར་འགྱུར་
བ་དེའི་ཕྱིར་བྱང་ཆུབ་ཀྱི་སྙིང་པོ་མཆོག་ཏུ་གཤེགས་པ་དེ་ལ་ཆོས་ཐམས་ཅད་མཉམ་པ་ཉིད་དུ་
མངོན་པར་རྫོགས་པར་སངས་རྒྱས་པ་ཞེས་བྱའོ། །གང་གི་ཕྱིར་བྱང་ཆུབ་སེམས་དཔའི་ས་
དགུ་པ་ལ་གནས་པ་ནི། བླ་ན་མེད་པའི་ཆོས་སྨྲ་བ་ཉིད་དང་ལྡན་པ། སེམས་ཅན་ཐམས་ཅད་
ཀྱི་བསམ་པའི་ཚུལ་ལེགས་པར་ཤེས་པ་དང་། དབང་པོ་མཆོག་གི་ཕ་རོལ་ཏུ་ཕྱིན་པ་དང་།
སེམས་ཅན་ཐམས་ཅད་ཀྱི་ཉོན་མོངས་པའི་བག་ཆགས་ཀྱི་མཚམས་སྦྱོར་བ་འཇོམས་པ་ལ་
མཁས་པར་འགྱུར་བ། དེའི་ཕྱིར་མངོན་པར་རྫོགས་པར་སངས་རྒྱས་པ་དེ་ཆོས་ཀྱི་འཁོར་ལོ་
ལེགས་པར་བསྐོར་བ་ཞེས་བྱའོ། །གང་གི་ཕྱིར་ས་བཅུ་པ་ལ་དེ་བཞིན་གཤེགས་པའི་བླ་ན་
མེད་པའི་ཆོས་ཀྱི་རྒྱལ་ཚབ་ཏུ་དབང་བསྐུར་བ་ཐོབ་མ་ཐག་ཏུ་སངས་རྒྱས་ཀྱི་མཛད་པ་ལྷུན་
གྱིས་གྲུབ་ཅིང་རྒྱུན་མི་འཆད་པར་འགྱུར་བ་དེའི་ཕྱིར་ཆོས་ཀྱི་འཁོར་ལོ་ལེགས་པར་བསྐོར་བ་
དེའི་སློམ་མའི་ཚོགས་ཤིན་ཏུ་དུལ་བ་མཐའ་ཡས་པ་མངའ་བ་ཞེས་བྱའོ། །སློབ་མའི་ཚོགས་
ཤིན་ཏུ་དུལ་བ་མཐའ་ཡས་པ་དེ་ཡང་དེ་མ་ཐག་ཏུ་དགེ་སློང་གི་དགེ་འདུན་ཆེན་པོ་དང་ཐབས་
ཅིག་སྟེ་ཞེས་བྱ་བ་ནས། བྱང་ཆུབ་སེམས་དཔའི་ཚོགས་གཞལ་དུ་མེད་པ་དང་ཐབས་ཅིག་གོ་
ཞེས་བྱ་བའི་བར་གྱི་གཞུང་འདིས་སྟོན་ཏེ། དེ་ལྟ་བུའི་ཡོན་ཏན་དང་ལྡན་པ་དག་དང་ཞེས་བྱ་བ་
ནི༑ གོ་རིམ་ཇི་ལྟ་བར་ཉན་ཐོས་ཀྱི་བྱང་ཆུབ་དང༌། སངས་རྒྱས་ཀྱི་བྱང་ཆུབ་ལ་ཤིན་ཏུ་དུལ་
བའི་ཕྱིར་ན། དེ་ལྟ་བུའི་ཡོན་ཏན་དང་ལྡན་པ་དག་དང་ངོ་། །དེ་ནས་ཉན་ཐོས་དང་བྱང་ཆུབ་
སེམས་དཔའི་ཡོན་ཏན་བསྔགས་པ་བསྟན་པའི་རྗེས་ཐོགས་ལ། བསམ་གྱིས་མི་ཁྱབ་པའི་
སངས་རྒྱས་ཀྱི་ཏིང་ངེ་འཛིན་ཁྱུ་མཆོག་ལ་བརྟེན་ནས་རིན་པོ་ཆེ་བཀོད་པའི་འཁོར་གྱི་ཁྱམས་
རྒྱ་ཆེན་པོ་གྲུབ་པ་དང་། དེ་བཞིན་གཤེགས་པའི་འཁོར་འདུས་པ་དང་། ལྷ་རྫས་ཀྱི་མཆོད་པ་
-
4
-



L
，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡
སྣ་ཚོགས་བསྒྲུབ་པ་དང་། བསྟོད་པའི་སྤྲིན་གྱི་ཆར་བབ་པས་སངས་རྒྱས་དཀོན་མཆོག་གི་
ཡོན་ཏན་རྣམ་པར་དབྱེ་བ་རྣམ་པར་གཞག་པར་རིག་པར་བྱའོ། །དེའི་རྗེས་ལ་ཆོས་ཀྱི་གདན་
གྱི་བཀོད་པ་རྒྱ་ཆེན་པོ་དང་། འོད་དང་། ཆོས་ཀྱི་རྣམ་གྲངས་ཀྱི་མིང་དང་། ཡོན་ཏན་ཡོངས་སུ་
བསྒྲགས་པས་ཆོས་དཀོན་མཆོག་གི་ཡོན་ཏན་རྣམ་པར་དབྱེ་བ་རྣམ་པར་གཞག་པར་རིག་པར་
བྱའོ། །དེའི་རྗེས་ལ་ཕན་ཚུན་བྱང་ཆུབ་སེམས་དཔའི་ཏིང་ངེ་འཛིན་གྱི་སྤྱོད་ཡུལ་གྱི་མཐུ་བསྟན་
པ་དང་། དེའི་ཡོན་ཏན་གྱི་བསྔགས་པ་སྣ་ཚོགས་བསྟན་པས་དགེ་འདུན་དཀོན་མཆོག་གི་ཡོན་
ཏན་གྱི་རྣམ་པར་དབྱེ་བ་བསྟན་པར་རིག་པར་བྱའོ། །དེའི་རྗེས་ལ་ཡང་སངས་རྒྱས་ཀྱི་འོད་
ཟེར་གྱིས་དབང་བསྐུར་བས་བླ་ན་མེད་པའི་ཆོས་ཀྱི་རྒྱལ་པོའི་སྲས་ཀྱི་ཐུ་བོ་ལ་མི་འཇིགས་པ་
དང་། སྤོབས་པ་མཆོག་ཉེ་བར་བསྒྲུབས་པ་ལ་བརྟེན་ནས་དེ་བཞིན་གཤེགས་པའི་ཡང་དག་
པའི་ཡོན་ཏན་དོན་དམ་པའི་བསྟོད་པ་བསྟན་པ་དང་། ཐེག་པ་ཆེན་པོའི་ཆོས་མཆོག་གི་གཏམ་
གྱི་དངོས་པོ་ཉེ་བར་བཀོད་པ་དང་། དེ་རྟོགས་པར་བྱེད་པའི་འབྲས་བུ་ཆོས་ཀྱི་དབང་ཕྱུག་དམ་
པ་ཐོབ་པར་བསྟན་པས་གོ་རིམ་ཇི་ལྟ་བར་དཀོན་མཆོག་གསུམ་པོ་དེ་རྣམས་ཉིད་ཀྱི་བླ་ན་མེད་
པའི་ཡོན་ཏན་གྱི་རྣམ་པར་དབྱེ་བ་རྣམ་པར་གཞག་པ་གླེང་གཞིའི་ལེའུའི་མཐའ་ཉིད་དུ་བལྟ་
བར་བྱའོ། །དེ་ནས་མདོའི་གླེང་གཞིའི་ལེའུའི་རྗེས་ཐོགས་སུ་དེ་ཡོངས་སུ་དག་པའི་ཡོན་ཏན་
གྱི་ཡོངས་སུ་སྦྱོང་བ་རྣམ་པ་དྲུག་ཅུ་བསྟན་པས། སངས་རྒྱས་ཀྱི་ཁམས་གསལ་བར་མཛད་དེ་
ཡོངས་སུ་དག་པར་བྱ་བའི་དོན་ཡོན་ཏན་དང་ལྡན་ན་དེ་ཡོངས་སུ་དག་པའི་ཡོངས་སུ་སྦྱོང་བ་
འཐད་པའི་ཕྱིར་རོ། །དོན་གྱི་དབང་འདི་ཉེ་བར་བཟུང་ནས་བྱང་ཆུབ་སེམས་དཔའི་ས་བཅུ་པོ་
དག་ལ་ཡང་ས་ལེ་སྦྲམ་གྱི་ཡོངས་སུ་སྦྱོང་བ་དཔེར་བརྗོད་པ་དང་། མདོ་དེ་ཉིད་དུ་དེ་བཞིན་
གཤེགས་པའི་ཕྲིན་ལས་བསྟན་པའི་རྗེས་ཐོགས་ཉིད་དུ་མ་དག་པའི་ནོར་བུ་བཻཌཱུརྱ་དཔེར་
མཛད་དེ། རིགས་ཀྱི་བུ་དཔེར་ན་འདི་ལྟ་སྟེ། ནོར་བུ་མཁན་མཁས་པ་ནོར་བུ་སྦྱོང་བའི་ཚུལ་
- 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ལེགས་པར་ཤེས་པ་དེ་ནོར་བུ་རིན་པོ་ཆེའི་རིགས་ནས་ཡོངས་སུ་མ་དག་པའི་ནོར་བུ་རིན་པོ་ཆེ་
བླངས་ཏེ། ལན་ཚྭའི་ཆུ་རྣོན་པོས་སྦངས་ནས་སྐྱའི་རེ་བའི་ཡོངས་སུ་སྦྱོང་བས་སྦྱོང་བར་བྱེད་དོ།།
དེ་ཙམ་གྱིས་བརྩོན་པ་འདོར་བའང་མ་ཡིན་ཏེ། དེའི་འོག་ཏུ་ཟངས་ཀྱི་ཁུ་བ་རྣོན་པོས་སྦངས་
ནས་བལ་གྱི་ལ་བའི་ཡོངས་སུ་སྦྱོང་བས་སྦྱོང་བར་བྱེད་དོ། །དེ་ཙམ་གྱིས་བརྩོན་པ་འདོར་
བའང་མ་ཡིན་ཏེ། དེའི་འོག་ཏུ་སྨན་ཆེན་པོའི་ཁུ་བས་སྦངས་ནས་རས་སྲབ་མོའི་ཡོངས་སུ་སྦྱོང་
བས་སྦྱོང་བར་བྱེད་དོ། །ཡོངས་སུ་བྱང་སྟེ་དྲི་མ་དང་བྲལ་བ་ནི་བཻཌཱུརྱའི་རིགས་ཆེན་པོ་ཞེས་
བརྗོད་དོ། །རིགས་ཀྱི་བུ་དེ་བཞིན་དུ་དེ་བཞིན་གཤེགས་པ་ཡང་ཡོངས་སུ་མ་དག་པའི་སེམས་
ཅན་གྱི་ཁམས་མཁྱེན་ནས། མི་རྟག་པ་དང་། སྡུག་བསྔལ་བ་དང་། བདག་མེད་པ་དང་། མི་
གཙང་བའི་ཡིད་འབྱུང་བའི་གཏམ་གྱིས་འཁོར་བ་ལ་དགའ་བའི་སེམས་ཅན་རྣམས་སྐྱོ་བ་སྐྱེད་
པར་མཛད་དེ། འཕགས་པའི་ཆོས་འདུལ་བ་ལ་འཛུད་པར་མཛད་དོ། །དེ་ཙམ་གྱིས་དེ་བཞིན་
གཤེགས་པའི་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་སྟོང་པ་ཉིད་དང་། མཚན་མ་
མེད་པ་དང་། སྨོན་པ་མེད་པའི་གཏམ་གྱིས་དེ་བཞིན་གཤེགས་པའི་ཚུལ་རྟོགས་པར་མཛད་དོ།།
དེ་ཙམ་གྱིས་དེ་བཞིན་གཤེགས་པ་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་ཕྱིར་མི་
ལྡོག་པའི་ཆོས་ཀྱི་འཁོར་ལོའི་གཏམ་དང་འཁོར་གསུམ་ཡོངས་སུ་དག་པའི་གཏམ་གྱིས་རང་
བཞིན་སྣ་ཚོགས་པའི་སེམས་ཅན་དེ་དག་དེ་བཞིན་གཤེགས་པའི་ཡུལ་ལ་འཇུག་པར་མཛད་
དོ༑ ༑ཞུགས་པར་གྱུར་ཞིང་དེ་བཞིན་གཤེགས་པའི་ཆོས་ཉིད་རྟོགས་པར་འགྱུར་ན་ནི། བླ་ན་
མེད་པའི་ཡོན་གནས་ཞེས་བརྗོད་དོ། །ཡོངས་སུ་དག་པའི་རིགས་དེ་བཞིན་གཤེགས་པའི་
ཁམས་འདི་ཉིད་ལ་དགོངས་ནས། ཇི་ལྟར་རྡོ་ཡི་ཕྱེ་མ་ལ། །ས་ལེ་སྦྲམ་ནི་མི་མཐོང་ཞིང་། །
ཡོངས་སུ་སྦྱངས་པས་དེ་མཐོང་བཞིན། །འཇིག་རྟེན་ལ་ནི་དེ་བཞིན་གཤེགས། །ཞེས་གསུངས་
སོ༑ ༑དེ་ལ་སངས་རྒྱས་ཀྱི་ཁམས་ཡོངས་སུ་དག་པའི་ཡོན་ཏན་ཡོངས་སུ་སྦྱོང་བ་རྣམ་པ་དྲུག་
A
- 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡
ཅུ་པོ་དེ་དག་གང་ཞེ་ན། འདི་ལྟ་སྟེ། བྱང་ཆུབ་སེམས་དཔའི་རྒྱན་རྣམ་པ་བཞི་དང་། བྱང་ཆུབ་
སེམས་དཔའི་སྣང་བ་རྣམ་པ་བརྒྱད་དང་། བྱང་ཆུབ་སེམས་དཔའི་སྙིང་རྗེ་ཆེན་པོ་རྣམ་པ་བཅུ་
དྲུག་དང་། བྱང་ཆུབ་སེམས་དཔའི་ལས་རྣམ་པ་སུམ་ཅུ་རྩ་གཉིས་སོ། །དེ་བསྟན་པའི་རྗེས་
ཐོགས་སུ་བྱང་ཆུབ་ཆེན་པོའི་སྙིང་རྗེའི་རྣམ་པ་བཅུ་དྲུག་བསྟན་པས་སངས་རྒྱས་ཀྱི་བྱང་ཆུབ་
གསལ་བར་མཛད་དོ། །དེ་བསྟན་པའི་རྗེས་ཐོགས་སུ། སྟོབས་བཅུ་དང་། མི་འཇིགས་པ་བཞི་
དང་། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བསྟན་པས་སངས་རྒྱས་ཀྱི་ཡོན་ཏན་
གསལ་བར་མཛད་དོ། །དེ་བསྟན་པའི་རྗེས་ཐོགས་ལ། དེ་བཞིན་གཤེགས་པའི་ཕྲིན་ལས་བླ་
ན་མེད་པ་བསྟན་པས་སངས་རྒྱས་ཀྱི་ཕྲིན་ལས་རྣམ་པ་སུམ་ཅུ་རྩ་གཉིས་གསལ་བར་མཛད་དོ།།
དེ་ལྟར་རྡོ་རྗེའི་གནས་བདུན་པོ་འདི་དག་རང་གི་མཚན་ཉིད་བསྟན་པའི་སྒོ་ནས་རྒྱས་པར་ནི་
མདོ་ཇི་ལྟ་བ་བཞིན་དུ་རྟོགས་པར་བྱའོ། །
འདི་དག་གི་འབྲེལ་པ་གང་ཞེ་ན། སངས་རྒྱས་ལས་ཆོས་ཆོས་ལས་འཕགས་པའི་
ཚོགས། །ཚོགས་ལས་སྙིང་པོ་ཡེ་ཤེས་ཁམས་ཐོབ་མཐར། །ཡེ་ཤེས་དེ་ཐོབ་བྱང་ཆུབ་མཆོག་
ཐོབ་སོགས། །སེམས་ཅན་ཀུན་དོན་བྱེད་ཆོས་རྣམས་དད་ལྡན། །བསྟན་བཅོས་ཀྱི་འབྲེལ་པ་
བཤད་ཟིན་ཏོ། །ད་ནི་ཚིགས་སུ་བཅད་པ་རྣམས་ཀྱི་དོན་བརྗོད་པར་བྱ་སྟེ། སེམས་ཅན་གང་
དག་དེ་བཞིན་གཤེགས་པས་བཏུལ་བ་དེ་དག་དེ་བཞིན་གཤེགས་པ་ལ་སྐྱབས་སུ་འགྲོའོ། །
ཆོས་ཉིད་ཀྱི་རྒྱུ་མཐུན་པའི་དང་བས་ཆོས་དང་དགེ་འདུན་ལ་ཡང་སྐྱབས་སུ་འགྲོའོ། །དེས་ན་
དེ་དང་པོ་ཉིད་ཡིན་པས་ན་སངས་རྒྱས་དཀོན་མཆོག་གི་དབང་དུ་བྱས་ཏེ། ཚིགས་སུ་བཅད་པ།
གང་ཞིག་ཐོག་མ་དབུས་མཐའ་མེད་ཞི་སངས་རྒྱས་ཉིད་རང་རྣམ་སངས་རྒྱས། །སངས་རྒྱས་
ནས་ནི་མ་རྟོགས་རྟོགས་ཕྱིར་འཇིག་མེད་རྟག་པའི་ལམ་སྟོན་པ། །མཁྱེན་བརྩེའི་རལ་གྲི་རྡོ་རྗེ་
མཆོག་བསྣམས་སྡུག་བསྔལ་མྱུ་གུ་གཅོད་མཛད་ཅིང་། །སྣ་ཚོགས་ལྟ་ཐིབས་ཀྱིས་བསྐོར་ཐེ་
་
L



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཚོམ་རྩིག་པ་འཇིག་མཛད་དེ་ལ་འདུད། །འདིས་ཅི་བསྟན་ཞེ་ན། འདུས་མ་བྱས་ཤིང་ལྷུན་གྱིས་
གྲུབ། །གཞན་ གྱི་ རྐྱེན་ གྱིས་རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །དོན་
གཉིས་ལྡན་པའི་སངས་རྒྱས་ཉིད། །འདིས་ནི་མདོར་བསྡུ་ན། ཡོན་ཏན་བརྒྱད་དང་ལྡན་པའི་
སངས་རྒྱས་ཉིད་བརྗོད་དོ། །ཡོན་ཏན་བརྒྱད་གང་ཞེ་ན། འདུས་མ་བྱས་པ་ཉིད་དང་། ལྷུན་
གྱིས་གྲུབ་པ་དང་། གཞན་གྱི་རྐྱེན་གྱིས་མངོན་པར་རྟོགས་པ་མ་ཡིན་པ་དང་། ཡེ་ཤེས་དང་།
ཐུགས་རྗེ་དང་། ནུས་པ་དང་། རང་གི་དོན་ཕུན་སུམ་ཚོགས་པ་དང་། གཞན་གྱི་དོན་ཕུན་སུམ་
ཚོགས་པའོ། །ཐོག་མ་དབུས་མཐའ་མེད་པ་ཡི། །རང་བཞིན་ཡིན་ཕྱིར་འདུས་མ་བྱས། །ཞི་བ་
ཆོས་ཀྱི་སྐུ་ཅན་ཕྱིར། །ལྷུན་གྱིས་གྲུབ་ཅེས་བྱ་བར་བརྗོད། །སོ་སོ་རང་གིས་རྟོགས་བྱའི་ཕྱིར།།
གཞན་གྱི་རྐྱེན་གྱིས་རྟོགས་མིན་པ། །དེ་ལྟར་རྣམ་གསུམ་རྟོགསཕྱིར་མཁྱེན། །ལམ་སྟོན་ཕྱིར་
ན་ཐུགས་བརྩེ་བ། །ནུས་པ་ཡེ་ཤེས་ཐུགས་རྗེ་ཡིས། །སྡུག་བསྔལ་ཉོན་མོངས་སྤོང་ཕྱིར་རོ།།
དང་པོ་གསུམ་གྱིས་རང་དོན་ཏེ། ། ཕྱི་མ་གསུམ་གྱིས་གཞན་དོན་ཡིན། །འདུས་མ་བྱས་ནི་
འདུས་བྱས་ལས་བཟློག་པར་ཤེས་པར་བྱའོ། །དེ་ལ་འདུས་བྱས་ནི་གང་ལ་སྐྱེ་བ་ཡང་རབ་ཏུ་
ཤེས་ཤིང་། གནས་པ་དང་འཇིག་པ་ཡང་རབ་ཏུ་ཤེས་པ་ནི་འདུས་བྱས་ཞེས་བརྗོད་ལ། དེ་
མེད་པའི་ཕྱིར་སངས་རྒྱས་ཉིད་ཐོག་མ་དང་དབུས་དང་ཐ་མ་མེད་པ་འདུས་མ་བྱས་པ།
ཆོས་ཀྱི་སྐུས་རབ་ཏུ་ཕྱེ་བར་བལྟ་བར་བྱའོ། །སྤྲོས་པ་དང་རྣམ་པར་རྟོག་པ་ཐམས་ཅད་ཉེ་བར་
ཞི་བའི་ཕྱིར་ལྷུན་གྱིས་གྲུབ་པའོ། །རང་བྱུང་གི་ཡེ་ཤེས་ཀྱིས་རྟོགས་པར་བྱ་བའི་ཕྱིར། གཞན་
གྱི་རྐྱེན་གྱིས་རྟོགས་པར་བྱ་བ་མ་ཡིན་ནོ། །ཨོ་ཏ་ཡ་ནི་འདིར་མངོན་པར་རྟོགས་པ་ལ་འདོད་
ཀྱི་སྐྱེ་བ་ལ་ནི་མ་ཡིན་ནོ། །དེ་ལྟར་དེ་བཞིན་གཤེགས་པ་དེ་ཉིད་ཀྱི་ཕྱིར་འདུས་མ་བྱས་ཤིང་
འཇུག་པ་མེད་པའི་མཚན་ཉིད་ལས་ཀྱང་ལྷུན་གྱིས་གྲུབ་པར་སངས་རྒྱས་ཀྱི་མཛད་པ་ཐམས་
ཅད་འཁོར་བ་ཇི་སྲིད་ཀྱི་མཐར་ཐུག་པར་ཐོགས་པ་མེད་ཅིང་རྒྱུན་མི་འཆད་པར་རབ་ཏུ་འཇུག་
•8



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡།
གོ །དེ་ལྟར་ཤིན་ཏུ་རྨད་དུ་བྱུང་ཞིང་བསམ་དུ་མེད་པའི་ཡུལ་སངས་རྒྱས་ཉིད་དེ་གཞན་ལས་
མ་ཐོས་པར་རང་ཉིད་དེ་སློབ་དཔོན་མེད་པར་རང་བྱུང་གི་ཡེ་ཤེས་ཀྱིས་བརྗོད་དུ་མེད་པའི་རང་
བཞིན་དུ་མངོན་པར་རྫོགས་པར་སངས་རྒྱས་ཏེ། དེ་རྗེས་སུ་རྟོགས་པ་དང་མི་ལྡན་པ་དམུས་
ལོང་དུ་གྱུར་པ་གཞན་དག་ཀྱང་རྟོགས་པར་བྱ་བའི་ཕྱིར། དེ་རྗེས་སུ་རྟོགས་པའི་ལམ་སྟོན་
པར་མཛད་པའི་ཕྱིར་བླ་ན་མེད་པའི་ཡེ་ཤེས་དང་ཐུགས་རྗེ་དང་ལྡན་པ་ཉིད་དུ་རིག་པར་བྱའོ།།
འཇིགས་པ་མེད་པའི་ལམ་ནི་འཇིག་རྟེན་ལས་འདས་པའི་ཕྱིར་ལ། འཇིག་རྟེན་ལས་འདས་པ་
ཡང་ཕྱིར་མི་ལྡོག་པའི་ཕྱིར་རོ། །རལ་གྲི་དང་རྡོ་རྗེའི་དཔེས་ནི་གོ་རིམ་ཇི་ལྟ་བར་དེ་བཞིན་
གཤེགས་པའི་ཡེ་ཤེས་དང་ཐུགས་རྗེ་འདི་གཉིས་ཉིད་གཞན་གྱི་སྡུག་བསྔལ་དང་ཉོན་མོངས་
པའི་རྩ་བ་འཇོམས་པར་ནུས་པར་བསྟན་ཏོ། །དེ་ལ་སྡུག་བསྔལ་གྱི་རྩ་བ་ནི་མདོར་ན་གང་ཅི་
ཡང་རུང་སྲིད་པ་རྣམས་སུ་མིང་དང་གཟུགས་མངོན་པར་གྲུབ་པའོ། །ཉོན་མོངས་པའི་རྩ་བ་ནི་
གང་ཅི་ཡང་རུང་བ་འཇིག་ཚོགས་ལ་མངོན་པར་ཞེན་པ་སྔོན་དུ་འགྲོ་བ་ཅན་གྱི་ལྟ་བ་དང་ཐེ་
ཚོམ་མོ། །དེ་ལ་མིང་དང་གཟུགས་ཀྱིས་བསྡུས་པའི་སྡུག་བསྔལ་ནི་མངོན་པར་གྲུབ་པའི་
མཚན་ཉིད་ཀྱིས་ནི་མྱུ་གུ་ལྟ་བུར་ཤེས་པར་བྱ་ལ། དེ་གཅོད་པར་བྱེད་པའི་ཕྱིར། དེ་བཞིན་
གཤེགས་པའི་ཡེ་ཤེས་དང་། ཐུགས་རྗེ་གཉིས་ཀྱི་ནུས་པ་རལ་གྲིའི་དཔེས་བསྟན་ཏོ། །ལྟ་བ་
དང་ཐེ་ཚོམ་གྱིས་བསྡུས་པ་མཐོང་བས་སྤང་བར་བྱ་བའི་ཉོན་མོངས་པ་ནི་འཇིག་རྟེན་པའི་
རྟོགས་པས་ཤེས་པར་དཀའ་བ་དང་། ཕིགས་པར་དཀའ་བའི་ཕྱིར་ན། ནགས་ཐིབས་པོས་
བསྐོར་བའི་རྩིག་པ་དང་འདྲ་བ་དེ་འཇིག་པར་བྱེད་པ་སྟེ་འཇིག་པར་བྱེད་པའི་ཕྱིར། དེ་བཞིན་
གཤེགས་པའི་ཡེ་ཤེས་དང་། ཐུགས་རྗེ་དག་རྡོ་རྗེའི་དཔེ་དང་མཐུན་པར་རིག་པར་བྱའོ། །དེ་
ལྟར་ན་ཇི་སྐད་བསྟན་པའི་དེ་བཞིན་གཤེགས་པའི་ཡོན་ཏན་དྲུག་པོ་འདི་རྣམས་གོ་རིམ་འདི་
ཉིད་ཀྱིས་རྒྱས་པར་རྣམ་པར་དབྱེ་བ་བསྟན་པ་ནི། སངས་རྒྱས་ཐམས་ཅད་ཀྱི་ཡུལ་ལ་འཇུག་
- 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པ་ཡེ་ཤེས་སྣང་བ་རྒྱན་གྱི་མདོའི་རྗེས་སུ་འབྲངས་ནས་རྟོགས་པར་བྱའོ། །དེ་ལས་ཇི་སྐད་དུ།
འཇམ་དཔལ་སྐྱེ་བ་མེད་ཅིང་འགག་པ་མེད་པ་ཞེས་བྱ་བ་འདི་ནི་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཚིག་བླ་དགས་ཏེ་ཞེས་གསུངས་པ་སྟེ།
འདིས་ནི་རེ་ཞིག་དེ་བཞིན་གཤེགས་པའི་འདུས་མ་བྱས་པའི་མཚན་ཉིད་དོ་ཞེས་བསྟན་ཏོ། །
གང་དེའི་རྗེས་ཐོགས་ཉིད་ལ་བཻཌཱུརྱའི་ས་གཞི་དྲི་མ་མེད་པའི་བརྒྱ་བྱིན་གྱི་གཟུགས་བརྙན་གྱི་
དཔེ་ཐོག་མར་བྱས་ཏེ། ཇི་སྲིད་དུ་དཔེ་དགུས་དོན་འདི་ཉིད་ཀྱི་དབང་དུ་བྱས་ནས་གསུངས་པ།
འཇམ་དཔལ་དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཀྱང་གཡོ་བར་མི་མཛད། སེམས་པར་མི་མཛད། སྤྲོ་བར་མི་མཛད། རྟོག་པར་མི་
མཛད། རྣམ་པར་རྟོག་པར་མི་མཛད་ཅིང་། རྟོག་པ་མེད་པ། རྣམ་པར་རྟོག་པ་མེད་པ། སེམས་
པ་མེད་པ། ཡིད་ལ་བྱེད་པ་མེད་པ། བསིལ་བར་གྱུར་པ། སྐྱེ་བ་མེད་པ། འགག་པ་མེད་པ།
བལྟར་མེད་པ། མཉན་དུ་མེད་པ། བསྣམ་དུ་མེད་པ། མྱང་དུ་མེད་པ། རེག་ཏུ་མེད་པ། མཚན་
མ་མེད་པ། རྣམ་པར་རིག་པ་མེད་པ། རྣམ་པར་རིག་པར་བྱ་བ་མ་ཡིན་པ་ཞེས་གསུངས་ཏེ། དེ་
ལ་སོགས་པ་ནི་ཉེ་བར་ཞི་བའི་ཚིག་གི་རབ་ཏུ་དབྱེ་བ་བསྟན་པའོ། །འདིས་ནི་རང་གི་མཛད་པ་
དག་ལས་རྣམ་པར་རྟོག་པ་དང་། སྤྲོས་པ་ཐམས་ཅད་ཞི་བའི་ཕྱིར། དེ་བཞིན་གཤེགས་པ་ལྷུན་
གྱིས་གྲུབ་པ་ཉིད་བསྟན་ཏོ། །དེའི་འོག་ཏུ་གཞུང་ལྷག་མ་ལས་དཔེ་བསྟན་པས་ནི། ཆོས་
ཐམས་ཅད་ཀྱི་དེ་བཞིན་ཉིད་མངོན་པར་རྫོགས་པར་བྱང་ཆུབ་པའི་སྒོ་ལ། གཞན་གྱི་རྐྱེན་གྱིས་
མངོན་པར་རྟོགས་པ་མ་ཡིན་པ་ཉིད་བསྟན་ཏོ། །གང་ཡང་དེ་བཞིན་གཤེགས་པའི་བྱང་ཆུབ་
རྣམ་པ་བཅུ་དྲུག་བསྟན་ནས། མཐར་འདི་སྐད་དུ། འཇམ་དཔལ་དེ་ལ་ཆོས་ཐམས་ཅད་དེ་ལྟ་
བུའི་རང་བཞིན་དུ་ཆོས་ཐམས་ཅད་མངོན་པར་རྫོགས་པར་བྱང་ཆུབ་སྟེ། སེམས་ཅན་རྣམས་
ལ་ཡང་མ་དག་པ། དྲི་མ་དང་བྲལ་བ། སྐྱོན་དང་བཅས་པའི་ཆོས་ཀྱི་དབྱིངས་གཟིགས་ནས་
- 1 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
སེམས་ཅན་རྣམས་ལ་རྣམ་པར་བརྩེ་བ་ཞེས་བྱ་བའི་དེ་བཞིན་གཤེགས་པའི་ཐུགས་རྗེ་ཆེན་པོ་
ལ་རབ་ཏུ་འཇུག་གོ །ཞེས་གསུངས་ཏེ། འདིས་ནི་དེ་བཞིན་གཤེགས་པའི་ཡེ་ཤེས་དང་ཐུགས་
རྗེ་དང་ལྡན་པ་ཉིད་བརྗོད་དོ། །དེ་ལ་ཆོས་ཐམས་ཅད་དེ་ལྟ་བུའི་རང་བཞིན་དུ་ཞེས་བྱ་བ་ནི་གོ་
རིམ་ཇི་ལྟ་བ་བཞིན་དུ་བསྟན་པ་དངོས་པོ་མེད་པའི་ངོ་བོ་ཉིད་དུའོ། །མངོན་པར་རྫོགས་པར་
བྱང་ཆུབ་སྟེ། ཞེས་བྱ་བ་ནི་ཡང་དག་པ་ཇི་ལྟ་བ་བཞིན་དུ་རྣམ་པར་མི་རྟོག་པའི་སངས་རྒྱས་ཀྱི་
ཡེ་ཤེས་ཀྱིས་མཁྱེན་ནས་སོ། །སེམས་ཅན་རྣམས་ལ་ཞེས་བྱ་བ་ནི། ངེས་པ་དང་། མ་ངེས་པ་
དང་། ལོག་པ་ཉིད་དུ་ངེས་པའི་ཕུང་པོར་གནས་པ་རྣམས་ལའོ། །ཆོས་ཀྱི་དབྱིངས་ཞེས་བྱ་བ་
ནི༑ རང་གི་ཆོས་ཉིད་ཀྱི་རང་བཞིན་དང་ཁྱད་པར་མེད་པ་དེ་བཞིན་གཤེགས་པའི་སྙིང་པོའོ། །
གཟིགས་ནས་ཞེས་བྱ་བ་ནི་རྣམ་པ་ཐམས་ཅད་སངས་རྒྱས་ཀྱི་སྤྱན་སྒྲིབ་པ་མེད་པས་གཟིགས་
ནས་སོ། །བྱིས་པ་སོ་སོའི་སྐྱེ་བོ་རྣམས་ཀྱི་ནི་ཉོན་མོངས་པའི་སྒྲིབ་པས་མ་དག་པའོ། །ཉན་
ཐོས་དང་རང་སངས་རྒྱས་རྣམས་ཀྱི་ནི་ཤེས་བྱའི་སྒྲིབ་པས་དྲི་མ་དང་མ་བྲལ་བའོ། །བྱང་ཆུབ་
སེམས་དཔའ་རྣམས་ཀྱི་ནི་དེ་གཉི་ག་གང་ཡང་རུང་བའི་ལྷག་མས་སྐྱོན་དང་བཅས་པའོ། །རྣམ་
པར་བརྩེ་བ་ནི་གདུལ་བྱའི་ཐབས་ཀྱི་སྒོ་སྣ་ཚོགས་པ་གྲུབ་པ་ལ་ཞུགས་པའི་ཕྱིར་རོ། །སེམས་
ཅན་རྣམས་ལ་རབ་ཏུ་འཇུག་པ་ནི། མཉམ་པ་ཉིད་དུ་སེམས་ཅན་གྱི་རྒྱུ་མཚན་དུ་མངོན་པར་
རྫོགས་པར་བྱང་ཆུབ་པས་ན་རང་གི་ཆོས་ཉིད་རྟོགས་པ་ཐོབ་པར་དགོངས་པའི་ཕྱིར་རོ། །དེའི་
འོག་ཏུ་བླ་ན་མེད་པའི་ཡེ་ཤེས་དང་ཐུགས་རྗེའི་རབ་ཏུ་ཞུགས་པ་ལས་མཚུངས་པ་མེད་པའི་
ཆོས་ཀྱི་འཁོར་ལོ་རབ་ཏུ་བསྐོར་བ་ལ་འཇུག་པ་མངོན་པར་སྒྲུབ་པའི་སྦྱོར་བ་རྒྱུན་མི་འཆད་པ་
གང་ཡིན་པ་འདི་ནི་དེ་གཉིས་ཀྱིས་གཞན་གྱི་དོན་བྱེད་པར་ནུས་པར་རིག་པར་བྱའོ། །དེ་ལ་དེ་
བཞིན་གཤེགས་པའི་ཡོན་ཏན་དྲུག་པོ་དེ་དག་ཉིད་ལས་གོ་རིམ་ཇི་ལྟ་བར་འདུས་མ་བྱས་པ་ལ་
སོགས་པ་དང་པོ་གསུམ་དང་ལྡན་བ་ནི་རང་གི་དོན་ཕུན་སུམ་ཚོགས་པ་ཡིན་ལ། ཡེ་ཤེས་ལ་
- ] 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
སོགས་པ་ལྷག་མ་གསུམ་དང་ལྡན་པ་ནི་གཞན་གྱི་དོན་ཕུན་སུམ་ཚོགས་པའོ། །ཡང་ན་ཡེ་
ཤེས་ཀྱིས་ནི་མཆོག་ཏུ་རྟག་པ་དང་ཉེ་བར་ཞི་བའི་གནས་རང་མངོན་པར་བྱང་ཆུབ་པ་ལ་
གནས་པའི་ཡོན་ཏན་གྱིས་ན་རང་གི་དོན་ཕུན་སུམ་ཚོགས་པ་བསྟན་པ་དང་། ཐུགས་རྗེ་དང་
ནུས་པ་དག་གིས་ནི་བླ་ན་མེད་པའི་ཆོས་ཀྱི་འཁོར་ལོ་ཆེན་པོ་རབ་ཏུ་འཇུག་པའི་ཡོན་ཏན་གྱིས་
ན་གཞན་གྱི་དོན་ཕུན་སུམ་ཚོགས་པ་བསྟན་ཏོ། །
སངས་རྒྱས་དཀོན་མཆོག་དེ་ལས་ཆོས་དཀོན་མཆོག་འབྱུང་བའི་ཕྱིར་དེའི་རྗེས་ཐོགས་
སུ་དེའི་དབང་དུ་བྱས་ནས་ཚིགས་སུ་བཅད་པ། གང་ཞིག་མེད་མིན་ཡོད་མིན་ཡོད་མེད་མ་ཡིན་
ཡོད་མེད་ལས་གཞན་དུའང་། །བརྟག་པར་མི་ནུས་ངེས་ཚིག་དང་བྲལ་སོ་སོ་རང་གིས་རིག་ཞི་
བ༑ །དྲི་མེད་ཡེ་ཤེས་འོད་ཟེར་སྣང་ལྡན་དམིགས་པ་ཀུན་ལ་ཆགས་པ་དང་། །སྡང་དང་རབ་
རིབ་རྣམ་པར་འཇོམས་མཛད་དམ་ཆོས་ཉི་མ་དེ་ལ་འདུད། །འདིས་ཅི་བསྟན་ཞེ་ན། བསམ་
མེད་གཉིས་མེད་རྟོག་མེད་པ། །དག་གསལ་གཉེན་པོའི་ཕྱོགས་ཉིད་ཀྱིས། །གང་ཞིག་གང་
གིས་ཆགས་བྲལ་བ། །བདེན་གཉིས་མཚན་ཉིད་ཅན་དེ་ཆོས། །འདིས་ནི་མདོར་བསྡུ་ན་ཡོན་
ཏན་བརྒྱད་ཀྱིས་བསྡུས་ པའི་ཆོས་དཀོན་མཆོག་བརྗོད་དོ། །ཡོན་ཏན་བརྒྱད་གང་ཞེ་ན།
བསམ་དུ་མེད་པ་ཉིད་དང་། གཉིས་སུ་མེད་པ་ཉིད་དང་། རྣམ་པར་རྟོག་པ་མེད་པ་ཉིད་དང་།
དག་པ་དང་། མངོན་པར་གསལ་བར་བྱེད་པ་དང་། གཉེན་པོའི་ཕྱོགས་ཉིད་དང་། འདོད་
ཆགས་དང་བྲལ་བ་དང་། འདོད་ཆགས་དང་བྲལ་བའི་རྒྱུའོ། །ཆགས་བྲལ་ཉིད་ནི་འགོག་པ་
དང༌། །ལམ་གྱི་བདེན་པ་དག་གིས་ བསྡུས། །གོ་རིམ་ཇི་བཞིན་དེ་དག་ ཀྱང་། །ཡོན་ཏན་
གསུམ་གསུམ་གྱིས་རིག་བྱ། །གོ་རིམ་ཇི་ལྟ་བ་བཞིན་དུ་ཡོན་ཏན་དྲུག་པོ་དེ་རྣམས་ཉིད་ལས་
བསམ་དུ་མེད་པ་དང་། གཉིས་སུ་མེད་པ་དང་། རྣམ་པར་རྟོག་པ་མེད་པ་སྟེ། ཡོན་ཏན་དང་པོ་
གསུམ་གྱིས་ནི་འགོག་པའི་བདེན་པ་བསྟན་པའི་ཕྱིར། འདོད་ཆགས་དང་བྲལ་བར་བསྡུས་
- 1 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
པར་རིག་པར་བྱས་ལ། དག་པ་དང༌། མངོན་པར་གསལ་བ་དང་། གཉེན་པོའི་ཕྱོགས་ཉིད་དེ་
ཡོན་ཏན་ལྷག་མ་གསུམ་གྱིས་ནི་ལམ་གྱི་བདེན་པ་བསྟན་པའི་ཕྱིར་འདོད་ཆགས་དང་བྲལ་
བའི་རྒྱུ་བསྡུས་པ་ཡིན་ནོ། །འདོད་ཆགས་དང་བྲལ་བ་གང་ཡིན་པ་འགོག་པའི་བདེན་པ་དང༌།།
གང་གིས་འདོད་ཆགས་བྲལ་བ་ལམ་གྱི་བདེན་པ་དེ་གཉིས་ཀ་མངོན་པར་བསྡུས་ཏེ། རྣམ་པར་
བྱང་བའི་བདེན་པ་གཉིས་ཀྱི་མཚན་ཉིད་ཀྱི་འདོད་ཆགས་དང་བྲལ་བའི་ཆོས་ཡིན་ནོ་ཞེས་
བསྟན་ཏོ། །བརྟག་མིན་ཕྱིར་དང་བརྗོད་མིན་ཕྱིར། །འཕགས་པས་མཁྱེན་ཕྱིར་བསམ་མེད་
ཉིད། །ཞི་ཉིད་གཉིས་མེད་རྟོག་མེད་དེ། །དག་སོགས་གསུམ་ནི་ཉི་བཞིན་ནོ། །མདོར་བསྡུས་
ན་འགོག་པའི་བདེན་པ་ནི་རྒྱུ་གསུམ་གྱིས་བསམ་དུ་མེད་པ་ཉིད་དུ་རིག་པར་བྱའོ། །གསུམ་པོ་
གང་དག་གིས་ཤེ་ན། མེད་པ་དང་
། ཡོད་པ་དང་། ཡོད་མེད་དང་། གཉིས་ཀ་མ་ཡིན་པ་སྟེ།
རྣམ་པ་བཞི་ཀ་ལྟར་ཡང་རྟོག་གེའི་ཡུལ་མ་ཡིན་པའི་ཕྱིར་དང་། སྒྲ་དང་། སྐད་དང་། བརྗོད་པ་
དང་། ངག་གི་ཡུལ་དང་། ངེས་ཚིག་དང་། བརྡ་དང་། ཐ་སྙད་དང་། མངོན་པར་བརྗོད་པ་དག་
གིས་བརྗོད་དུ་མེད་པའི་ཕྱིར་དང་། འཕགས་པ་རྣམས་ཀྱིས་སོ་སོ་རང་གིས་རིག་པར་བྱ་བ་
ཡིན་པའི་ཕྱིར་རོ། །དེ་ལ་འགོག་པའི་བདེན་བ་ཇི་ལྟར་ན་གཉིས་སུ་མེད་པ་ཉིད་དང་། རྣམ་
པར་རྟོག་པ་མེད་པ་ཉིད་དུ་རིག་པར་བྱ་ཞེ་ན། བཅོམ་ལྡན་འདས་ཀྱིས་ཇི་སྐད་དུ་གསུངས་པ་
བཞིན་ཏེ། ཤཱ་རིའི་བུ་འགོག་པ་ཞེས་བྱ་བ་འདི་ཆོས་ཀྱི་སྐུ་སྟེ། གཉིས་སུ་མེད་པའི་ཆོས་ཅན་
རྣམ་པར་མི་རྟོག་པའི་ཆོས་སོ་ཞེའོ། །དེ་ལ་གཉིས་ནི་ལས་དང་ཉོན་མོངས་པ་ལ་བརྗོད་པ་རྣམ་
པར་རྟོག་པ་ལས་དང་ཉོན་མོངས་པ་ཀུན་འབྱུང་བའི་རྒྱུ་ཚུལ་བཞིན་མ་ཡིན་པ་ཡིད་ལ་བྱེད་པ་
ལ་བརྗོད་དོ། །དེ་རང་བཞིན་གྱིས་འགག་པར་སོ་སོར་རིག་པའི་ཕྱིར་རྣམ་པར་རྟོག་པ་དང་
གཉིས་ཀུན་ཏུ་སྤྱོད་པ་མེད་པའི་ཚུལ་གྱིས་སྡུག་བསྔལ་གཏན་འབྱུང་བ་མེད་པ་གང་ཡིན་པ་
འདི་ནི་སྡུག་བསྔལ་འགོག་པའི་བདེན་པ་ཞེས་བྱའི། ཆོས་འགའ་ཞིག་ཞིག་པའི་ཕྱིར་ནི་སྡུག་
- 13-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བསྔལ་འགོག་པའི་བདེན་པར་མ་བསྟན་ཏོ། །ཇི་སྐད་དུ། འཇམ་དཔལ་སྐྱེ་བ་མེད་ཅིང་འགག་
པ་མེད་པ་ནི། སེམས་དང་ཡིད་དང་རྣམ་པར་ཤེས་པ་མི་འཇུག་གོ །གང་ལ་སེམས་དང་ཡིད་
དང་རྣམ་པར་ཤེས་པ་མི་འཇུག་པ་དེ་ལ་ནི་ཀུན་དུ་རྟོག་པ་གང་གིས་ཚུལ་བཞིན་མ་ཡིན་པ་ཡིད་
ལ་བྱེད་པར་འགྱུར་བ་ཀུན་དུ་རྟོག་པ་འགའ་ཡང་མེད་དོ། །ཚུལ་བཞིན་ཡིད་ལ་བྱེད་པ་ལ་རབ་
ཏུ་སྦྱོར་བ་དེ་ནི་མ་རིག་པ་ཀུན་ནས་སློང་བར་མི་བྱེད་དོ། །མ་རིག་པ་ཀུན་ལས་ལྡང་བ་མེད་པ་
གང་ཡིན་པ་དེ་ནི་སྲིད་པའི་ཡན་ལག་བཅུ་གཉིས་ཀུན་ནས་ལྡང་བར་མི་བྱེད་དོ། །དེ་ནི་མི་སྐྱེ་
ཞེས་བྱ་བ་ལ་སོགས་པ་རྒྱས་པར་གསུངས་པ་ཡིན་ནོ། །ཇི་སྐད་དུ། བཅོམ་ལྡན་འདས་ཆོས་
འཇིག་པ་ནི་སྡུག་བསྔལ་འགོག་པ་མ་ལགས་སོ། །བཅོམ་ལྡན་འདས་སྡུག་བསྔལ་འགོག་པ་
ཞེས་བགྱི་བ་ནི། ཐོག་མ་མེད་པའི་དུས་ཅན། མ་བྱས་པ། མ་སྐྱེས་པ། མ་བྱུང་བ། ཟད་པ་མེད་
པ༑ ཟད་པ་དང་བྲལ་བ། རྟག་པ། བརྟན་པ། ཞི་བ། མི་འཇིག་པ། རང་བཞིན་གྱིས་ཡོངས་
སུ་དག་པ། ཉོན་མོངས་པའི་སྦུབས་ཐམས་ཅད་ལས་གྲོལ་བ། རྣམ་པར་དབྱེར་མེད་པ་བསམ་
གྱིས་མི་ཁྱབ་པའི་སངས་རྒྱས་ཀྱི་ཆོས་གང་གཱའི་ཀླུང་གི་བྱེ་མ་ལས་འདས་པ་དང་ལྡན་པ་དེ་
བཞིན་གཤེགས་པའི་ཆོས་ཀྱི་སྐུར་བསྟན་པ་སྟེ། བཅོམ་ལྡན་འདས་དེ་བཞིན་གཤེགས་པའི་
ཆོས་ཀྱི་སྐུ་འདི་ཉིད་ཉོན་མོངས་པའི་སྦུབས་ལས་མ་གྲོལ་བ་ནི་དེ་བཞིན་གཤེགས་པའི་སྙིང་པོ་
ཞེས་བགྱིའོ་ཞེས་གསུངས་པ་བཞིན་ཏེ། ཐམས་ཅད་རྒྱས་པར་ནི་མདོ་ཇི་ལྟ་བ་བཞིན་སྡུག་
བསྔལ་འགོག་པའི་བདེན་པ་རྣམ་པར་གཞག་པ་རྟོགས་པར་བྱའོ། །སྡུག་བསྔལ་འགོག་པའི་
མིང་ཅན་དེ་བཞིན་གཤེགས་པའི་ཆོས་ཀྱི་སྐུ་འདི་ཐོབ་པའི་རྒྱུ་རྣམ་པར་མི་རྟོག་པའི་ཡེ་ཤེས་
མཐོང་བ་དང་། སྒོམ་པའི་ལམ་ནི་ཆོས་མཐུན་པ་རྣམ་པ་གསུམ་ཉིད་ཀྱིས་ཉི་མ་དང་འདྲ་བར་
རིག་པར་བྱ་སྟེ། དཀྱིལ་འཁོར་རྣམ་པར་དག་པར་ཆོས་མཐུན་པས་ཉེ་བའི་ཉོན་མོངས་པའི་དྲི་
མ་ཐམས་ཅད་དང་བྲལ་བའི་ཕྱིར་རོ། །གཟུགས་གསལ་བར་བྱེད་པར་ཆོས་མཐུན་པས་ནི་
- Y 4 -



པ་
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ཤེས་བྱ་ཐམས་ཅད་ཀྱི་རྣམ་པ་ཐམས་ཅད་སྣང་བར་བྱེད་པའི་ཕྱིར་རོ། །མུན་པའི་གཉེན་པོར་
ཆོས་མཐུན་པས་ནི་དེ་ཁོ་ན་མཐོང་བའི་གེགས་ཀྱི་རྣམ་པ་ཐམས་ཅད་གཉེན་པོར་གྱུར་པའི་ཕྱིར་
རོ༑ ༑གེགས་ཀྱང་ཡང་དག་པ་མ་ཡིན་པའི་དངོས་པོ་རྒྱུ་མཚན་གྱི་ཡུལ་ཡིད་ལ་བྱེད་པ་སྔོན་དུ་
འགྲོ་བ་ཅན་བག་ལ་ཉལ་བ་དང་ཀུན་ནས་ལྡང་བ་དང་ལྡན་པས། འདོད་ཆགས་དང་། ཞེ་སྡང་
དང༌། གཏི་མུག་སྐྱེའོ། །བག་ལ་ཉལ་ལས་ནི་ཡང་དག་པ་མ་ཡིན་པ་དེའི་རང་བཞིན་མ་ཡིན་
པའི་དངོས་པོ་བྱིས་པ་རྣམས་ལ་འདོད་ཆགས་བསྐྱེད་པས་ན་སྡུག་པའི་རྣམ་པར་རམ། ཞེ་སྡང་
བསྐྱེད་པས་ཁོང་ཁྲོ་བའི་རྣམ་པར་རམ། གཏི་མུག་བསྐྱེད་པས་མ་རིག་པའི་རྣམ་པས་རྒྱུ་མཚན་
དུ་འགྱུར་རོ། །འདོད་ཆགས་དང་། ཞེ་སྡང་དང་། གཏི་མུག་གི་རྒྱུ་མཚན་ཡང་དག་པ་མ་ཡིན་པ་
དེ་ཡང་དམིགས་པར་བྱེད་པས་ན་ཚུལ་བཞིན་མ་ཡིན་པ་ཡིད་ལ་བྱེད་པས་སེམས་ཡོངས་སུ་
ལེན་ཏོ། །སེམས་ཚུལ་བཞིན་མ་ཡིན་པ་ཡིད་ལ་བྱེད་པར་གནས་པ་དེ་དག་ལ། འདོད་ཆགས་
དང༌། ཞེ་སྡང་དང་། གཏི་མུག་རྣམས་ལས་གང་ཡང་རུང་བའི་ཉོན་མོངས་པ་ཀུན་དུ་སྤྱོད་པར་
འགྱུར་རོ། །དེ་དག་གཞི་དེ་ལས་ལུས་དང་ངག་དང་ཡིད་ཀྱི་འདོད་ཆགས་ལས་སྐྱེས་པའི་ལས་
ཀྱང་མངོན་པར་འདུ་བྱེད། ཞེ་སྡང་ལས་སྐྱེས་པ་དང་། གཏི་མུག་ལས་སྐྱེས་པའི་ལས་ཀྱང་
མངོན་པར་འདུ་བྱེད་དོ། །ལས་ལས་ཀྱང་སྐྱེ་བ་འབྲེལ་པ་ཁོ་ནར་འགྱུར་རོ། །དེ་ལྟར་ན་བྱིས་
པ་བག་ལ་ཉལ་དང་ལྡན་པ་མཚན་མར་འཛིན་པ་ཅན། དམིགས་པ་ལ་སྤྱོད་པ་དེ་དག་ལ་ཚུལ་
བཞིན་མ་ཡིན་པ་ཡིད་ལ་བྱེད་པ་ཀུན་འབྱུང་བ་ལས་ཉོན་མོངས་པ་ཀུན་འབྱུང་ངོ་། །ཉོན་
མོངས་པ་ཀུན་འབྱུང་བ་ལས་ནི་ལས་ཀུན་འབྱུང་ངོ༌། །ལས་ཀུན་འབྱུང་བ་ལས་ནི་སྐྱེ་བ་ཀུན་
འབྱུང་བར་འགྱུར་རོ། །བྱིས་པ་རྣམས་ཀྱིས་ཉོན་མོངས་པ་དང་ལས་དང་སྐྱེ་བའི་ཀུན་ནས་ཉོན་
མོངས་པའི་རྣམ་པ་འདི་ཐམས་ཅད་ཀྱང་ཁམས་གཅིག་ཡང་དག་པ་ཇི་ལྟ་བ་བཞིན་མ་ཤེས་
པས་རབ་ཏུ་འཇུག་གོ །དེ་ཡང་ཇི་ལྟ་བུར་ཡོངས་སུ་བཙལ་བ་ན་དེའི་རྒྱུ་མཚན་མ་དམིགས་པ་
- 1 5 -



，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འགའ་ཡང་མི་མཐོང་བ་དེ་ལྟར་བལྟ་བར་བྱའོ། །གང་གི་ཚེ་རྒྱུ་མཚན་ནམ་དམིགས་པ་མི་
མཐོང་བ་དེའི་ཚེ་ཡང་དག་པ་མཐོང་བ་ཡིན་ཏེ། དེ་ལྟར་ན་ཆོས་དེ་དག་དེ་བཞིན་གཤེགས་པས་
མཉམ་པ་ཉིད་ཀྱིས་མཉམ་པར་མངོན་པར་རྫོགས་པར་སངས་རྒྱས་སོ། །གང་ཞིག་དེ་ལྟར་
མེད་པའི་རྒྱུ་མཚན་གྱི་དམིགས་པ་མ་མཐོང་བའི་ཕྱིར་དང་། ཡོད་པ་ཡང་དག་པ་ཇི་ལྟ་བ་
བཞིན་དུ་གྱུར་པ་དོན་དམ་པའི་བདེན་པ་མཐོང་བའི་ཕྱིར་གཉིས་ཀ་བསལ་བ་མེད་པ་དང་།
བཞག་པ་མེད་པ་མཉམ་པ་ཉིད་ཀྱི་ཡེ་ཤེས་ཀྱི་ཆོས་ཐམས་ཅད་མཉམ་པ་ཉིད་དུ་མངོན་པར་
བྱང་ཆུབ་པ་དེ་ནི་གང་ཞིག་སྐྱེས་པས་ཅིག་ཤོས་གཏན་བྲལ་བ་དང་མེད་པར་རྟོགས་པར་
འགྱུར་བ་ཁོ་ན་མཐོང་བའི་གེགས་ཀྱི་རྣམ་པ་འདི་མཐའ་དག་གི་གཉེན་པོར་རིག་པར་བྱའོ། །
ཆོས་ཀྱི་སྐུ་འཐོབ་པའི་རྒྱུ་རྣམ་པར་རྟོག་པ་མེད་པའི་ཡེ་ཤེས་མཐོང་བ་དང་སྒོམ་པའི་ལམ་དེ་
ཡང་རྒྱས་པར་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྗེས་སུ་འབྲངས་ཏེ་མདོ་ཇི་ལྟ་བ་བཞིན་
རྟོགས་པར་བྱའོ། ། །
ཐེག་པ་ཆེན་པོའི་ཆོས་དཀོན་མཆོག་དེ་ལས་ཕྱིར་མི་ལྡོག་པའི་བྱང་ཆུབ་སེམས་དཔའི་
ཚོགས་རིན་པོ་ཆེ་འབྱུང་བས་དེའི་རྗེས་ཐོགས་སུ་དེའི་དབང་དུ་བྱས་ནས་ཚིགས་སུ་བཅད་པ།
སེམས་དེ་རང་བཞིན་འོད་གསལ་བས་ན་ཉོན་མོངས་ངོ་བོ་མེད་གཟིགས་པས། །གང་དག་
འགྲོ་ཀུན་བདག་མེད་མཐའ་ཞི་ཡང་དག་རྟོགས་ནས་ཐམས་ཅད་ལ། །རྫོགས་པའི་སངས་
རྒྱས་རྗེས་ཞུགས་གཟིགས་པ་སྒྲིབ་པ་མེད་པའི་བློ་མངའ་བ། །སེམས་ཅན་རྣམ་དག་མཐའ་
ཡས་ཡུལ་ཅན་ཡེ་ཤེས་གཟིགས་མངའ་དེ་ལ་འདུད། །འདིས་ཅི་བསྟན་ཞེ་ན། ཇི་བཞིན་ཇི་
སྙེད་ནང་གི་ནི། །ཡེ་ཤེས་གཟིགས་པ་དག་པའི་ཕྱིར། །བློ་ལྡན་ཕྱིར་མི་ལྡོག་པའི་ཚོགས། །བླ་
མེད་ཡོན་ཏན་དང་ལྡན་ཉིད། །འདིས་ནི་མདོར་བསྡུས་ན་ཇི་ལྟ་བ་བཞིན་ཡོད་པ་དང་ཇི་སྙེད་
ཡོད་པ་སྟེ། རྒྱུ་གཉིས་ཀྱིས་འཇིག་རྟེན་ལས་འདས་པའི་ཡེ་ཤེས་ཀྱི་གཟིགས་པ་རྣམ་པར་དག་
• 1
6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། །༡
པའི་ཕྱིར་ཕྱིར་མི་ལྡོག་པའི་བྱང་ཆུབ་སེམས་དཔའི་ཚོགས་དཀོན་མཆོག་བླ་ན་མེད་པའི་ཡོན་
ཏན་དང་ལྡན་པ་ཉིད་བསྟན་ཏོ། །འགྲོ་བ་ཞི་བའི་ཆོས་ཉིད་དུ། །རྟོགས་ཕྱིར་ཇི་ལྟ་ཉིད་དེ་ཡང།།
རང་བཞིན་གྱིས་ནི་ཡོངས་དག་ཕྱིར། །ཉོན་མོངས་གདོད་ནས་ཟད་ཕྱིར་རོ། །དེ་ལ་ཇི་ལྟ་བ་
བཞིན་ཡོད་པ་ཉིད་ནི་ཆོས་དང་གང་ཟག་ཅེས་བྱ་བའི་འགྲོ་བ་ཐམས་ཅད་ཀྱི་བདག་མེད་པའི་
མཐའ་ཇི་ལྟ་བ་བཞིན་རྟོགས་པ་ལས་རིག་པར་བྱའོ། །གཏན་དུ་གཟོད་མ་ནས་ཞི་བའི་ངོ་བོ་
ཉིད་ཀྱིས་གང་ཟག་དང་ཆོས་འཇིག་པ་མེད་པའི་ཚུལ་དུ་རྟོགས་པ་དེ་ཡང་མདོར་བསྡུ་ན་རྒྱུ་
གཉིས་ལས་སྐྱེས་ཏེ། སེམས་རང་བཞིན་གྱིས་འོད་གསལ་བར་མཐོང་བའི་ཕྱིར་དང་། དེའི་ཉེ་
བའི་ཉོན་མོངས་པ་གདོད་མ་ནས་ཟད་ཅིང་འགགས་པར་མཐོང་བའི་ཕྱིར་རོ། །དེ་ལ་སེམས་
རང་བཞིན་གྱིས་འོད་གསལ་བ་གང་ཡིན་པ་དང་། དེའི་ཉེ་བའི་ཉོན་མོངས་པ་ཞེས་བྱ་བ་གང་
ཡིན་པ་འདི་གཉིས་ནི་དགེ་བ་དང་མི་དགེ་བའི་སེམས་དག་ལས་གཅིག་རྒྱུ་བས་སེམས་གཉིས་
པ་མཚམས་སྦྱོར་བ་མེད་པའི་ཚུལ་གྱིས་ཟག་པ་མེད་པའི་དབྱིངས་ལ་མཆོག་ཏུ་རྟོགས་པར་
དཀའ་བ་ཡིན་ནོ། །དེའི་ཕྱིར་ན་བཅོམ་ལྡན་འདས་དགེ་བའི་སེམས་ནི་སྐད་ཅིག་མ་སྟེ། ཉོན་
མོངས་པ་དག་གིས་ཉོན་མོངས་པར་མི་འགྱུར་རོ། །མི་དགེ་བའི་སེམས་ནི་སྐད་ཅིག་མ་སྟེ།
སེམས་དེ་ནི་ཉོན་མོངས་པ་དག་གིས་ཉོན་མོངས་པ་མ་ལགས་པ་ཉིད་དོ། །བཅོམ་ལྡན་འདས་
ཉོན་མོངས་པ་ནི་སེམས་ལ་མི་རེག་ལ་སེམས་ཉོན་མོངས་པ་ཡང་མ་ལགས་ན། བཅོམ་ལྡན་
འདས་འདི་ལ་ཇི་ལྟར་རེག་པའི་ཆོས་ཅན་མ་ལགས་པའི་སེམས་མུན་པས་ཉོན་མོངས་པར་
འགྱུར། བཅོམ་ ལྡན་འདས་ཉེ་བའི་ཉོན་མོངས་པ་ནི་མཆིས་ལ། ཉེ་བར་ཉོན་མོངས་པར་
འགྱུར་བའི་སེམས་ནི་མ་མཆིས་སོ། །བཅོམ་ལྡན་འདས་དེ་ལྟ་ལགས་མོད་ཀྱི་རང་བཞིན་གྱིས་
ཡོངས་སུ་དག་པའི་སེམས་ཉེ་བར་ཉོན་མོངས་པའི་དོན་རྟོགས་པར་དཀའོ་ཞེས་གསུངས་ཏེ།
ཇི་ལྟ་བ་བཞིན་དུ་ཡོད་པ་ནས་བརྩམས་ཏེ་རྟོགས་པར་དཀའ་བའི་བར་རྒྱས་པར་བསྟན་པ་ནི་
- 1 7-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མདོ་ཇི་ལྟ་བ་བཞིན་དུ་རིག་པར་བྱའོ། །ཤེས་བྱ་མཐར་ཐུག་རྟོགས་པའི་བློས། །ཐམས་ཅད་
མཁྱེན་པའི་ཆོས་ཉིད་ནི། །སེམས་ཅན་ཐམས་ཅད་ལ་ཡོད་པ། །མཐོང་ཕྱིར་ཇི་སྙེད་ཡོད་པ་
ཉིད། །དེ་ལ་ཇི་སྙེད་ཡོད་པ་ཉིད་ནི་ཤེས་བྱའི་དངོས་པོ་མཐའ་དག་མཐར་ཐུག་པར་རྟོགས་པ་
ལ་འཇིག་རྟེན་ལས་འདས་པའི་ཤེས་རབ་ཀྱིས་སེམས་ཅན་ཐམས་ཅད་ལ་ཐ་ན་དུད་འགྲོའི་སྐྱེ་
གནས་སུ་གྱུར་པ་རྣམས་ལ་ཡང་དེ་བཞིན་གཤེགས་པའི་སྙིང་པོ་ཡོད་པ་ཉིད་མཐོང་བ་ལས་
རིགས་པར་བྱའོ། །བྱང་ཆུབ་སེམས་དཔའི་མཐོང་བ་དེ་ཡང་བྱང་ཆུབ་སེམས་དཔའི་ས་དང་པོ་
ཉིད་ལས་སྐྱེ་སྟེ། ཆོས་ཀྱི་དབྱིངས་ཀུན་ཏུ་འགྲོ་བའི་དོན་དུ་རྟོགས་པའི་ཕྱིར་རོ། །དེ་ལྟར་
རྟོགས་པ་གང་ཡིན་དེ། །སོ་སོ་རང་ཤེས་མཐོང་བ་ཉིད། །དྲི་མེད་དབྱིངས་ལ་ཆགས་མེད་དང་།།
ཐོགས་མེད་ཕྱིར་དེ་དག་པ་ཡིན། །དེ་ལྟར་ཇི་ལྟ་བ་བཞིན་དུ་ཡོད་པ་ཉིད་དང་ཇི་སྙེད་པ་ཡོད་པ་
ཉིད་ཀྱི་རྣམ་པ་འདིས་འཇིག་རྟེན་ལས་འདས་པའི་ལམ་རྟོགས་པ་གང་ཡིན་པ་དེ་ནི་འཕགས་
པ་རྣམས་ཀྱི་གཞན་དང་ཐུན་མོང་མ་ཡིན་པ་སོ་སོ་རང་གིས་འཇིག་རྟེན་ལས་འདས་པའི་ཡེ་
ཤེས་ཀྱི་གཟིགས་པར་འདོད་དོ། །དེ་ཡང་མདོར་བསྡུ་ན་རྒྱུ་གཉིས་ཀྱིས་ན་ཅིག་ཤོས་ཉི་ཚེ་བའི་
ཡེ་ཤེས་ཀྱིས་མཐོང་བ་ལ་ལྟོས་ནས་ཤིན་ཏུ་རྣམ་པར་དག་པ་ཞེས་བརྗོད་དོ། །གཉིས་པོ་གང་
དག་གིས་ཤེ་ན། ཆགས་པ་མེད་པའི་ཕྱིར་དང་། ཐོགས་པ་མེད་པའི་ཕྱིར་རོ། །དེ་ལ་ཇི་ལྟ་བ་
བཞིན་བརྗོད་པ་ཉིད་ཀྱིས་སེམས་ཅན་གྱི་ཁམས་རང་བཞིན་གྱིས་རྣམ་པར་དག་པའི་ཡུལ་ཅན་
གྱི་ཕྱིར་ནི་ཆགས་པ་མེད་པ་ཡིན་ལ། ཇི་སྙེད་ཡོད་པ་ཉིད་ཀྱིས་ཤེས་བྱའི་དངོས་པོ་མཐའ་མེད་
པའི་ཡུལ་ཅན་གྱི་ཕྱིར་ནི་ཐོགས་པ་མེད་པ་ཡིན་ནོ། །ཡེ་ཤེས་གཟིགས་པ་དག་པས་ན། །
སངས་རྒྱས་ཡེ་ཤེས་བླ་མེད་ཕྱིར། །འཕགས་པ་ཕྱིར་མི་ལྡོག་པ་ནི། །ལུས་ཅན་ཀུན་གྱི་སྐྱབས་
ཡིན་ནོ། །དེ་ལྟར་ཕྱིར་མི་ལྡོག་པའི་ས་ལ་གནས་པའི་བྱང་ཆུབ་སེམས་དཔའ་རྣམས་ཀྱི་ཡེ་ཤེས་
ཀྱི་གཟིགས་པ་དེ་ནི་བླ་ན་མེད་པ་དེ་བཞིན་གཤེགས་པའི་ཡེ་ཤེས་ཀྱི་གཟིགས་པ་རྣམ་པར་
- 1 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
དག་པ་དང་ཉེ་བར་གནས་པར་འགྱུར་བའི་ཕྱིར་རམ། གང་དང་ལྡན་པས་ཕྱིར་མི་ལྡོག་པའི་
བྱང་ཆུབ་སེམས་དཔའ་སེམས་ཅན་ཐམས་ཅད་ཀྱི་སྐྱབས་སུ་གྱུར་པ་ཉིད་དུ་འགྱུར་བའི་ཕྱིར།
དེ་ལས་གཞན་པ་ཚུལ་ཁྲིམས་ལ་སོགས་པ་བྱང་ཆུབ་སེམས་དཔའི་ཡོན་ཏན་རྣམས་ལས་བླ་ན་
མེད་པ་ཉིད་དུ་རིག་པར་བྱའོ། །བྱང་ཆུབ་སེམས་དཔའི་དགེ་འདུན་གྱི་རྗེས་ཐོགས་སུ་ཉན་ཐོས་
ཀྱི་དགེ་འདུན་དཀོན་མཆོག་ནི་མ་སྨོས་ཏེ། དེ་མཆོད་པར་འོས་པ་མ་ཡིན་པའི་ཕྱིར་རོ། །
མཁས་པ་བྱང་ཆུབ་སེམས་དཔའ་དང༌། ཉན་ཐོས་ཀྱི་ཡོན་ཏན་གྱི་ཁྱད་པར་ཤེས་པ་ནི་ནམ་
ཡང་བྱང་ཆུབ་ཆེན་པོའི་བསོད་ནམས་དང་། ཡེ་ཤེས་ཀྱི་ཚོགས་རྒྱ་ཆེན་པོ་རྫོགས་པར་བྱེད་པ།
ཤེས་རབ་དང་། སྙིང་རྗེའི་དཀྱིལ་འཁོར་ཅན་གཞལ་དུ་མེད་པའི་སེམས་ཅན་གྱི་ཁམས་སྣང་
བར་ཉེ་བར་གནས་པ། བླ་ན་མེད་པའི་དེ་བཞིན་གཤེགས་པའི་ཟླ་བ་ཉ་བ་ཐོབ་པ་དང་རྗེས་སུ་
མཐུན་པའི་ལམ་དུ་ཞུགས་པ། བྱང་ཆུབ་སེམས་དཔའ་ཟླ་བ་ཚེས་པ་དོར་ནས་ཉི་ཚེ་བའི་ཡེ་
ཤེས་ཀྱི་མཐར་ཐུག་པ་སྐར་མའི་གཟུགས་ལྟར་རང་གི་རྒྱུད་སྣང་བ་ཉེ་བར་གནས་པའི་ཉན་
ཐོས་ལ་ནམ་ཡང་ཕྱག་བྱེད་པ་ནི་མ་ཡིན་ཏེ། གཞན་ལ་ཕན་པར་བྱེད་པའི་བསམ་པ་རྣམ་པར་
མ་དག་པའི་ཕྱིར་རོ། །ཡང་དག་པར་བརྟེན་པའི་ཡོན་ཏན་ཉིད་ཀྱིས་སེམས་དང་པོ་བསྐྱེད་པའི་
བྱང་ཆུབ་སེམས་དཔས་ཀྱང་རྗེས་སུ་བརྩེ་བ་མེད་པ་གཞན་རྒྱས་པར་བྱེད་པ་དང་མི་ལྡན་པའི་
འཕགས་པའི་ཉན་ཐོས་ཟག་པ་མེད་པའི་ཚུལ་ཁྲིམས་ཀྱི་སྡོམ་པ་རྣམ་པར་དག་པའི་མཐར་ཕྱིན་
པར་གྱུར་པ་ཡང་ཟིལ་གྱིས་གནོན་ན། དེ་ལས་གཞན་པའི་ཡོན་ཏན་དབང་བཅུ་ལ་སོགས་པ་
ལྟ་ཅི་སྨོས་ཏེ། གང་གི་ཕྱིར། གང་ཞིག་ཚུལ་ཁྲིམས་བདག་དོན་བྱེད་པས་རྣམ་རྒྱས་ཤིང་། །
ཚུལ་ཁྲིམས་འཆལ་བའི་སེམས་ཅན་རྣམས་ ལ་བརྩེ་ བྲལ་བ། །བདག་ཉིད་རྒྱས་བྱེད་ཚུལ་
ཁྲིམས་ནོར་གྱིས་རབ་དག་པ། །འཕགས་པ་དེ་ནི་ཚུལ་ཁྲིམས་རྣམ་པར་དག་མི་བརྗོད། །གང་
ཞིག་གཞན་ལ་མཆོག་ཏུ་སྙིང་རྗེ་བསྐྱེད་ནས་ནི། །ཚུལ་ཁྲིམས་ཡང་དག་བླངས་པ་བྱས་ཏེ་མེ་
- 1 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
རླུང་དང་། །ཆུ་དང་ས་བཞིན་གཞན་དག་ཉེ་བར་འཚོ་བྱེད་པ། །དེ་ནི་ཁྲིམས་ལྡན་གཞན་ནི་དེ་
ཡི་གཟུགས་བརྙན་ཡིན། །ཞེས་བཤད་དོ། ། །
དེ་ལ་དོན་གང་གིས་དབང་དུ་བྱས་ནས། བཅོམ་ལྡན་འདས་ཀྱིས་སྐྱབས་གསུམ་རྣམ་
པར་གཞག་པ་མཛད་ཅེ་ན། སྟོན་པ་ བསྟན་ པ་ སློབ་དོན་གྱིས། །ཐེག་གསུམ་པ་དང་བྱེད་
གསུམ་ལ། །མོས་པ་རྣམས་ཀྱི་དབང་བྱས་ནས། །སྐྱབས་གསུམ་རྣམ་པར་གཞག་པ་ཡིན། །
སྟོན་པའི་ཡོན་ཏན་བསྟན་པའི་དོན་དུ་སངས་རྒྱས་ཀྱི་དངོས་པོ་ཉིད་དོན་དུ་གཉེར་བར་ཞུགས་
པ་བྱང་ཆུབ་སེམས་དཔའི་ཐེག་པ་པའི་གང་ཟག་དང༌། སངས་རྒྱས་ལ་མཆོག་ཏུ་བྱ་བ་བྱེད་
པར་མོས་པ་རྣམས་ཀྱི་དབང་དུ་བྱས་ནས་སངས་རྒྱས་ནི་སྐྱབས་ཡིན་ཏེ། རྐང་གཉིས་རྣམས་
ཀྱིས་མཆོག་ཡིན་པའི་ཕྱིར་རོ་ཞེས་བསྟན་ཞིང་རྣམ་པར་གཞག་གོ །སྟོན་པའི་ཡོན་ཏན་བསྟན་
པའི་དོན་དུ། རང་ཉིད་རྟེན་འབྲེལ་གྱི་ཆོས་ཟབ་མོ་རྗེས་སུ་རྟོགས་པའི་ཕྱིར་ཞུགས་པ། རང་
སངས་རྒྱས་ཀྱི་ཐེག་པ་པའི་གང་ཟག་དང་། ཆོས་ལ་མཆོག་ཏུ་བྱ་བ་བྱེད་པར་མོས་པ་རྣམས་ཀྱི་
དབང་དུ་བྱས་ནས་ཆོས་ནི་སྐྱབས་ཡིན་ཏེ། འདོད་ཆགས་དང་བྲལ་བ་རྣམས་ཀྱི་མཆོག་ཡིན་
པའི་ཕྱིར་རོ་ཞེས་བསྟན་ཞིང་རྣམ་པར་གཞག་གོ །སྟོན་པའི་བསྟན་པ་ལ་ལེགས་པར་ཞུགས་
པའི་སློབ་མའི་ཡོན་ཏན་བསྟན་པའི་དོན་དུ་གཞན་ལས་ཐོས་པའི་སྒྲའི་རྗེས་སུ་རྟོགས་པའི་ཕྱིར་
ཞུགས་པའི་ཉན་ཐོས་ཀྱི་ཐེག་པ་པའི་གང་ཟག་དང་། དགེ་འདུན་ལ་མཆོག་ཏུ་བྱ་བ་བྱེད་པར་
མོས་པ་རྣམས་ཀྱི་དབང་དུ་བྱས་ནས་དགེ་འདུན་ནི་སྐྱབས་ཡིན་ཏེ། ཚོགས་རྣམས་ཀྱི་མཆོག་
ཡིན་པའི་ཕྱིར་རོ་ཞེས་བསྟན་ཅིང་རྣམ་པར་གཞག་གོ །དེ་ལྟར་འདིས་ནི་མདོར་བསྡུ་ན་དོན་
རྣམ་པ་གསུམ་གྱིས་གང་ཟག་དྲུག་གི་དབང་དུ་བྱས་ནས། བཅོམ་ལྡན་འདས་ཀྱིས་སྐྱབས་
གསུམ་རབ་ཏུ་དབྱེ་བ་བསྟན་པ་རྣམ་པར་གཞག་པ་འདི་ནི་ཀུན་རྫོབ་ཀྱི་རྟེན་ལ་གནས་པ་
སེམས་ཅན་རྣམས་ཐེག་པ་ལ་རིམ་གྱིས་གཞུག་པའི་དོན་དུ་ཡིན་ནོ། །སྤང་ཕྱིར་སླུ་བའི་ཆོས་
• 2 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ཅན་ཕྱིར། །མེད་ཕྱིར་འཇིགས་དང་བཅས་པའི་ཕྱིར། །ཆོས་རྣམ་གཉིས་དང་འཕགས་པའི་
ཚོགས། །གཏན་གྱི་སྐྱབས་མཆོག་མ་ཡིན་ནོ། །ཆོས་ནི་རྣམ་པ་གཉིས་ཏེ། བསྟན་པའི་ཆོས་
དང་རྟོགས་པའི་ཆོས་སོ། །དེ་ལྟར་བསྟན་པའི་ཆོས་ནི་མདོའི་སྡེ་ལ་སོགས་པ་བསྟན་པ་བརྗོད་
པ་སྟེ། མིང་དང་ཚིག་དང་ཡི་གེའི་ཚོགས་ཀྱིས་བསྡུས་པའོ། །དེ་ཡང་ལམ་མངོན་པར་རྟོགས་
པའི་མཐར་ཐུག་པའི་ཕྱིར་གཟིངས་ལྟ་བུའོ་ཞེས་བཤད་དོ། །རྟོགས་པའི་ཆོས་ནི་རྒྱུ་དང་འབྲས་
བུའི་དབྱེ་བ་རྣམ་པ་གཉིས་ཏེ། འདི་ལྟ་སྟེ། ལམ་གྱི་བདེན་པ་དང་། འགོག་པའི་བདེན་པ་སྟེ།
གང་གིས་དང་གང་རྟོགས་པ་ཞེས་བྱ་བས་སོ། །དེ་ལ་ལམ་ནི་འདུས་བྱས་ཀྱི་མཚན་ཉིད་དུ་
རྟོགས་ལ། འདུས་བྱས་ཀྱི་མཚན་ཉིད་དུ་རྟོགས་པ་གང་ཡིན་པ་འདི་ནི་བརྫུན་པ་སླུ་བའི་ཆོས་
ཅན་གང་བརྫུན་པ་སླུ་བའི་ཆོས་ཅན་དེ་ནི་མི་བདེན་པ། གང་མི་བདེན་པ་དེ་ནི་མི་རྟག་པ། གང་
མི་རྟག་པ་དེ་ནི་སྐྱབས་མ་ཡིན་ནོ། །ལམ་དེས་རྟོགས་པའི་འགོག་པ་གང་ཡིན་པ་དེ་ཡང་ཉན་
ཐོས་ཀྱི་ཚུལ་གྱིས་མར་མེ་རྒྱུན་ཆད་པ་བཞིན་དུ་ཉོན་མོངས་པ་དང་སྡུག་བསྔལ་མེད་པ་ཙམ་
གྱིས་རབ་ཏུ་ཕྱེ་ལ། མེད་པ་ནི་སྐྱབས་སམ་སྐྱབས་མ་ཡིན་པར་འགྱུར་བར་འོས་པ་མ་ཡིན་ནོ།།
དགེ་འདུན་ཞེས་བྱ་བ་འདི་ནི་ཐེག་པ་གསུམ་དང་ལྡན་པའི་ཚོགས་ཀྱི་ཚིག་བླ་དགས་སོ། །དེ་
ཡང་རྟག་ཏུ་འཇིགས་པ་དང་བཅས་པ་དེ་བཞིན་གཤེགས་པ་ལ་སྐྱབས་སུ་སོང་བ། ངེས་པར་
འབྱུང་བ་ཚོལ་བ་སློབ་པ་བྱ་བ་དང་བཅས་པ་དང་། བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ལ་ཞུགས་པ་མ་ཡིན་ནོ། །ཇི་ལྟར་འཇིགས་པ་དང་བཅས་ཤེ་ན། གང་གི་ཕྱིར་དགྲ་
བཅོམ་པ་ཡང་སྲིད་པ་སྤངས་པ་རྣམས་ཀྱང་བག་ཆགས་མ་སྤངས་པའི་ཕྱིར་རྟག་ཏུ་རྒྱུན་མི་
འཆད་པར་འདུ་བྱེད་ཐམས་ཅད་ལ་མི་བཟད་པར་འཇིགས་པའི་འདུ་ཤེས་ཉེ་བར་གནས་པར་
འགྱུར་ཏེ། དཔེར་ན་རལ་གྲི་གདེངས་པའི་གཤེད་མའི་སྐྱེས་བུ་ལ་བྱ་བ་བཞིན་ཏེ། དེས་ན་དེ་
དག་ཀྱང་གཏན་དུ་བདེ་བའི་ངེས་པར་འབྱུང་བ་ཐོབ་པ་མ་ཡིན་ནོ། །སྐྱབས་ནི་སྐྱབས་ཚོལ་བ་
-2 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མ་ཡིན་ནོ། །ཇི་ལྟར་སེམས་ཅན་སྐྱབས་མེད་པ་འཇིགས་པ་དེ་དང་དེས་འཇིགས་པ་དག་དེ་
དང་དེ་ལས་ངེས་པར་འབྱུང་བ་ཚོལ་བ་དེ་བཞིན་དུ་དགྲ་བཅོམ་པ་ལ་ཡང་འཇིགས་པ་དེ་ཡོད་
དོ༑ །གང་གི་ཕྱིར་དེ་དག་འཇིགས་པས་འཇིགས་ཏེ། དེ་བཞིན་གཤེགས་པ་ཉིད་ལ་སྐྱབས་སུ་
འགྲོ་བ་ཡིན་ནོ། །གང་ཞིག་དེ་ལྟར་འཇིགས་པ་དང་བཅས་པའི་ཕྱིར་སྐྱབས་སུ་འགྲོ་བ་དེ་ནི་
གདོན་མི་ཟ་བར་འཇིགས་པ་ལས་ངེས་པར་འབྱུང་བ་ཚོལ་ལ། ངེས་པར་འབྱུང་བ་ཚོལ་བའི་
ཕྱིར་ནི། འཇིགས་པའི་གཞི་སྤང་བའི་དབང་དུ་བྱས་ནས་སློབ་པ་བྱ་བ་དང་བཅས་པར་འགྱུར་
རོ༑ །སློབ་པའི་ཕྱིར་ནི་འཇིགས་པ་མེད་པ་ཁྱུ་མཆོག་གི་གནས་ཐོབ་པར་བྱ་བའི་ཕྱིར་ཞུགས་
པར་འགྱུར་བ་ཡིན་ཏེ། འདི་ལྟ་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་
ཞུགས་པའོ། །དེའི་ཕྱིར་དེ་ཡང་དེའི་ཡན་ལག་གི་སྐྱབས་ཡིན་པའི་ཕྱིར་གཏན་གྱི་སྐྱབས་མ་
ཡིན་ནོ། །དེ་ལྟར་སྐྱབས་གཉིས་པོ་འདི་ནི་མཐར་ཐུག་པའི་དུས་ན་སྐྱབས་མ་ཡིན་པར་བརྗོད་
དོ༑ ༑དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་གཅིག་ཉིད། །ཐུབ་པ་ཆོས་ཀྱི་
སྐུ་ཅན་ཕྱིར། །ཚོགས་ཀྱང་དེ་ཡི་མཐར་ཐུག་ཕྱིར། །འདིས་ནི་སྔར་བཤད་པའི་ཚུལ་གྱིས་སྐྱེ་བ་
མེད་པ་དང་། འགག་པ་མེད་པས་རབ་ཏུ་ཕྱེ་བའི་ཐུབ་པ་རྣམ་པར་བྱང་བའི་བདེན་པ་གཉིས་ཀྱི་
མཚན་ཉིད་འདོད་ཆགས་དང་བྲལ་བའི་ཆོས་ཀྱི་སྐུ་ཅན་ཡིན་པའི་ཕྱིར་དང་། ཐེག་པ་གསུམ་
པོའི་ཚོགས་ཀྱང་ཆོས་ཀྱི་སྐུ་རྣམ་པར་དག་པ་མཐར་ཐུག་པ་ཐོབ་པས་མཐར་ཕྱིན་པར་འགྱུར་
བའི་ཕྱིར་ན། སྐྱོབ་པ་མེད་ཅིང་སྐྱབས་མེད་པའི་འཇིག་རྟེན་ན་ཕྱི་མའི་མཐའི་མུ་དང་མཉམ་པ་
མི་ཟད་པའི་སྐྱབས། རྟག་པའི་སྐྱབས། གཡུང་དྲུང་གི་སྐྱབས། དོན་དམ་པའི་སྐྱབས་ནི་གཅིག་
ཉིད་དེ། འདི་ལྟ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་སོ། །རྟག་པ་གཡུང་དྲུང་ཞི་བ་བརྟན་པའི་སྐྱབས་གཅིག་པུ་འདི་རྒྱས་པར། འཕགས་པ་
དཔལ་ཕྲེང་གི་མདོའི་རྗེས་སུ་འབྲངས་ནས་རྟོགས་པར་བྱའོ། །
- 2 2 -



ད་
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
འབྱུང་བ་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་དང་འཇིག་རྟེན་གྱི། །རྒྱན་གྱུར་ཕྱིར་
དང་མཆོག་ཉིད་ཕྱིར། །འགྱུར་བ་མེད་ཕྱིར་དཀོན་མཆོག་ཉིད། །མདོར་བསྡུ་ན་ཆོས་མཐུན་པ་
རྣམ་པ་དྲུག་གིས་ན་སངས་རྒྱས་དང་ཆོས་དང་དགེ་འདུན་ཞེས་བྱ་བའི་དཀོན་མཆོག་གསུམ་པོ་
འདི་རིན་པོ་ཆེ་དང་འདྲ་བར་བརྗོད་དེ། འདི་ལྟ་སྟེ་འབྱུང་བ་དཀོན་པར་ཆོས་མཐུན་པས་ན་
བསྐལ་པ་ཡོངས་སུ་འགྱུར་བ་མང་པོར་ཡང་དགེ་བའི་རྩ་བ་མ་བསྐྲུན་པ་རྣམས་དེ་དང་ཕྲད་པ་
མི་འཐོབ་པའི་ཕྱིར་རོ། །དྲི་མ་མེད་པར་ཆོས་མཐུན་པས་ནི་རྣམ་པ་ཐམས་ཅད་དུ་དྲི་མ་དང་
བྲལ་བའི་ཕྱིར་རོ། །མཐུ་དང་ལྡན་པར་ཆོས་མཐུན་པས་ནི་མངོན་པར་ཤེས་པ་དྲུག་ལ་སོགས་
པ་ཡོན་ཏན་གྱི་མཐུ་བསམ་གྱིས་མི་ཁྱབ་པ་དང་ལྡན་པའི་ཕྱིར་རོ། །འཇིག་རྟེན་གྱི་རྒྱན་དུ་ཆོས་
མཐུན་པས་ནི་འགྲོ་བ་ཐམས་ཅད་ཀྱི་བསམ་པ་དགེ་བའི་རྒྱུ་ཡིན་པའི་ཕྱིར་རོ། །རིན་པོ་ཆེ་
བསྙན་མ་ལས་ཆེས་མཆོག་ཉིད་དུ་ཆོས་མཐུན་པས་ནི་འཇིག་རྟེན་ལས་འདས་པའི་ཕྱིར་རོ། །
བསྟོད་པ་དང་སྨད་པ་ལ་སོགས་པས་རྣམ་པར་མི་འགྱུར་བའི་ཆོས་མཐུན་པས་ནི་འདུས་མ་
བྱས་ཀྱི་རང་བཞིན་ཡིན་པའི་ཕྱིར་རོ། །དཀོན་མཆོག་གསུམ་བསྟན་པའི་རྗེས་ཐོགས་ལ་གང་
ཡོད་ན་འཇིག་རྟེན་པ་དང་འཇིག་རྟེན་ལས་འདས་པའི་རྣམ་པར་དག་པ་སྐྱེ་བའི་གནས་ནི་
དཀོན་མཆོག་གསུམ་སྐྱེ་བར་འགྱུར་བ་དེའི་དབང་དུ་བྱས་ནས་ཚིགས་སུ་བཅད་པ། དྲི་བཅས་
དེ་བཞིན་ཉིད་དང་དྲི་མ་མེད། །དྲི་མེད་སངས་རྒྱས་ཡོན་ཏན་རྒྱལ་བའི་མཛོད། །གང་ལས་
དཀོན་མཆོག་དགེ་བ་གསུམ་འབྱུང་བ། །དོན་དམ་གཟིགས་པ་རྣམས་ཀྱི་ཡུལ་ཉིད་དོ། །འདིས
ཅི་ཞིག་གསལ་ བར་ བྱས་ཤེ་ན། དཀོན་ མཆོག་ གསུམ་ པོ་འདི་ ཡི་ རིགས། །ཐམས་ཅད་
གཟིགས་པ་རྣམས་ཀྱི་ཡུལ། །དེ་ཡང་རྣམ་བཞི་གོ་རིམ་བཞིན། །རྒྱུ་བཞི་ཡིས་ནི་བསམ་མི་
ཁྱབ། །དེ་ལ་དྲི་མ་དང་བཅས་པའི་དེ་བཞིན་ཉིད་ནི་ཉོན་མོངས་པའི་སྦུབས་ལས་མ་གྲོལ་བའི་
ཁམས་ལ་དེ་བཞིན་གཤེགས་པའི་སྙིང་པོ་ཞེས་བརྗོད་པ་གང་ཡིན་པའོ། །དྲི་མ་མེད་པའི་དེ་
- 2 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བཞིན་ཉིད་ནི་དེ་ཉིད་སངས་རྒྱས་ཀྱི་སར་གནས་ཡོངས་སུ་གྱུར་པའི་མཚན་ཉིད་དེ་བཞིན་
གཤེགས་པའི་ཆོས་ཀྱི་སྐུ་ཞེས་བརྗོད་པ་གང་ཡིན་པའོ། །དྲི་མ་མེད་པའི་སངས་རྒྱས་ཀྱི་ཡོན་
ཏན་ནི་གནས་གྱུར་པའི་མཚན་ཉིད་དེ་བཞིན་གཤེགས་པའི་ཆོས་ཀྱི་སྐུ་དེ་ཉིད་ལ་ཡོད་པ་
འཇིག་རྟེན་ལས་འདས་པ་སྟོབས་བཅུ་ལ་སོགས་པ་སངས་རྒྱས་ཀྱི་ཆོས་གང་དག་ཡིན་པའོ། །
རྒྱལ་བའི་མཛད་པ་ནི་སྟོབས་བཅུ་ལ་སོགས་པས་སངས་རྒྱས་ཀྱི་ཆོས་དེ་ཉིད་ཀྱི་སོ་སོ་རང་གི་
བླ་ན་མེད་པའི་ཕྲིན་ལས་ཏེ། གང་ཞིག་མེད་པར་མ་གྱུར་ཞིང་ཆད་པ་མེད་ལ་རྒྱུན་མ་ཆད་པས་
བྱང་ཆུབ་སེམས་དཔའ་ལུང་བསྟན་པའི་གཏམ་རྒྱུན་མི་འཆད་པའོ། །གནས་བཞི་པོ་འདི་དག་
ཀྱང་གོ་རིམ་ཇི་ལྟ་བཞིན་དུ་རྒྱུ་བཞིས་བསམ་གྱིས་མི་ཁྱབ་པ་ཉིད་ཀྱི་ཕྱིར་ཐམས་ཅད་མཁྱེན་
པའི་ཡེ་ཤེས་ཀྱི་ཡུལ་ཡིན་ནོ་ཞེས་བརྗོད་དོ། །བཞི་པོ་གང་དག་གིས་ཤེས་ན། །དག་དང་ཉོན་
མོངས་དང་ལྡན་ཕྱིར། །ཀུན་ནས་ཉོན་མོངས་མེད་དག་ཕྱིར། །རྣམ་པར་དབྱེ་བ་མེད་ཆོས་ཕྱིར།།
ལྷུན་གྲུབ་རྣམ་པར་མི་རྟོག་ཕྱིར། །དེ་ལ་དྲི་མ་དང་བཅས་པའི་དེ་བཞིན་ཉིད་ནི་ཅིག་ཅར་དུས་
གཅིག་ཏུ་རྣམ་པར་དག་པ་ཡང་ཡིན་ལ། ཀུན་ནས་ཉོན་མོངས་པ་ཡང་ཡིན་པའི་ཕྱིར། གནས་
འདི་བསམ་གྱིས་མི་ཁྱབ་སྟེ། ཟབ་མོའི་ཆོས་ཀྱི་ཚུལ་ལ་མོས་པ་རང་སངས་རྒྱས་རྣམས་ཀྱི་ཡང་
སྤྱོད་ཡུལ་དུ་མ་གྱུར་པའི་ཡུལ་ཡིན་པའི་ཕྱིར་རོ། །གང་གི་ཕྱིར་ལྷ་མོ་ཆོས་འདི་གཉིས་ནི་རྟོགས་
པར་དཀའ་བ་སྟེ། སེམས་རང་བཞིན་གྱིས་རྣམ་ པར་ དག་པ་རྟོགས་པར་དཀའ་བ་དང་།
སེམས་དེ་ཉིད་ཀྱི་ཉེ་བར་ཉོན་མོངས་པ་རྟོགས་པར་དཀའ་བའོ། །ལྷ་མོ་ཆོས་འདི་གཉིས་ཉན་
པར་བྱེད་པ་ནི་ཁྱོད་དམ་ཡང་ན་ཆོས་ཆེན་པོ་དང་ལྡན་པའི་བྱང་ཆུབ་སེམས་དཔའ་རྣམས་ཡིན་
ནོ༑ ༑ལྷ་མོ་ལྷག་མ་ཉན་ཐོས་དང་ རང་ སངས་ རྒྱས་ ཀྱིས་ནི་ཆོས་འདི་གཉིས་དེ་བཞིན་
གཤེགས་པ་ལ་དད་པས་རྟོགས་པར་བྱ་བ་ཉིད་དོ་ཞེས་གསུངས་པ་ཡིན་ནོ། །དེ་ལ་དྲི་མ་མེད་
པའི་དེ་བཞིན་ཉིད་ནི་སྔར་དྲི་མས་ཀུན་ནས་ཉོན་མོངས་པར་མ་གྱུར་པ་ཕྱིས་རྣམ་པར་དག་པར་
- 2 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
གྱུར་པའི་ཕྱིར་གནས་འདི་བསམ་གྱིས་མི་ཁྱབ་པོ། །གང་གི་ཕྱིར་སེམས་ནི་རང་བཞིན་གྱིས་
འོད་གསལ་བ་སྟེ། དེ་ནི་དེ་ཁོ་ན་བཞིན་ཤེས་སོ། །དེས་ན་སྐད་ཅིག་མ་གཅིག་དང་ལྡན་པའི་
ཤེས་རབ་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་
སངས་རྒྱས་སོ་ཞེས་གསུངས་པ་ཡིན་ནོ། །དེ་ལ་དྲི་མ་མེད་པའི་སངས་རྒྱས་ཀྱི་ཡོན་ཏན་ནི་
གཅིག་ཏུ་ཀུན་ནས་ཉོན་མོངས་པ་སོ་སོའི་སྐྱེ་བོའི་ས་ལ་ཡང་རྣམ་པས་དབྱེར་མེད་པའི་ཆོས་
ཉིད་སྔ་ཕྱིར་ཁྱད་པར་མེད་པ་ཡོད་པའི་ཕྱིར་གནས་འདི་བསམ་གྱིས་མི་ཁྱབ་སྟེ། གང་གི་ཕྱིར་
གང་ལ་དེ་བཞིན་གཤེགས་པའི་ཡེ་ཤེས་མཐའ་དག་རྗེས་སུ་མ་ཞུགས་པའི་སེམས་ཅན་དེ་ནི་
སེམས་ཅན་གྱི་རིས་ན་འགའ་ཡང་མེད་དོ། །འོན་ཀྱང་འདུ་ཤེས་ཀྱི་འཛིན་པས་དེ་བཞིན་
གཤེགས་པའི་ཡེ་ཤེས་མི་མངོན་ནོ། །འདུ་ཤེས་ཀྱི་འཛིན་པ་དང་བྲལ་བ་ལས་ནི། ཐམས་ཅད་
མཁྱེན་པའི་ཡེ་ཤེས་རང་བྱུང་གི་ཡེ་ཤེས་ཐོགས་པ་མེད་པར་རབ་ཏུ་འབྱུང་ངོ་། །ཀྱེ་རྒྱལ་བའི་
སྲས་འདི་ལྟ་སྟེ། དཔེར་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཚད་དང་
མཉམ་པའི་དར་ཡུག་ཆེན་པོ་གཅིག་ཡོད་པར་གྱུར་ལ། དར་ཡུག་ཆེན་པོ་དེ་ལ་ཡང་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྫོགས་པར་བྲིས་པར་གྱུར་ཏེ། འདི་ལྟ་སྟེ། ཁོར་
ཡུག་ཆེན་པོའི་ཚད་དུ་ནི་ཁོར་ཡུག་ཆེན་པོ་བྲིས། ས་ཆེན་པོའི་ཚད་དུ་ནི་ས་ཆེན་པོ། སྟོང་གཉིས་
པའི་འཇིག་རྟེན་གྱི་ཁམས་ཀྱི་ཚད་དུ་ནི་སྟོང་གཉིས་པའི་འཇིག་རྟེན་གྱི་ཁམས། སྟོང་གི་འཇིག་
རྟེན་གྱི་ཁམས་ཀྱི་ཚད་དུ་ནི་སྟོང་གི་འཇིག་རྟེན་གྱི་ཁམས། གླིང་བཞིའི་འཇིག་རྟེན་གྱི་ཁམས་
ཀྱི་ཚད་དུ་ནི་གླིང་བཞི་པའི་འཇིག་རྟེན་གྱི་ཁམས། རྒྱ་མཚོ་ཆེན་པོའི་ཚད་དུ་ནི་རྒྱ་མཚོ་ཆེན་པོ།
འཛམ་བུའི་གླིང་གི་ཚད་དུ་ནི་འཛམ་བུའི་གླིང་། ཤར་གྱི་ལུས་འཕགས་ཀྱི་གླིང་གི་ཚད་དུ་ནི་
ཤར་གྱི་ལུས་འཕགས་ཀྱི་གླིང་། ནུབ་ཀྱི་བ་ལང་སྤྱོད་ཀྱི་གླིང་གི་ཚད་དུ་ནི་ནུབ་ཀྱི་བ་ལང་སྤྱོད་
ཀྱི་གླིང་། བྱང་གི་སྒྲ་མི་སྙན་གྱི་གླིང་གི་ཚད་དུ་ནི་བྱང་གི་སྒྲ་མི་སྙན་གྱི་གླིང་། རི་རབ་ཀྱི་ཚད་དུ་
- 2 5.



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
ནི་རི་རབ། ས་ལ་སྤྱོད་པའི་ལྷའི་གཞལ་ཡས་ཁང་གི་ཚད་དུ་ནི་ས་ལ་སྤྱོད་པའི་ལྷའི་གཞལ་
ཡས་ཁང་། འདོད་པ་ན་སྤྱོད་པའི་ལྷའི་གཞལ་ཡས་ཁང་གི་ཚད་དུ་ནི་འདོད་པ་ན་སྤྱོད་པའི་
ལྷའི་གཞལ་ཡས་ཁང་། གཟུགས་ན་སྤྱོད་པའི་ལྷའི་གཞལ་ཡས་ཁང་གི་ཚད་དུ་ནི་གཟུགས་ན་
སྤྱོད་པའི་ལྷའི་གཞལ་ཡས་ཁང་བྲིས་སོ། །དར་ཡུག་ཆེན་པོ་དེ་ཡང་ཆུ་ཞེང་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་ཀྱི་ཚད་ཙམ་དུ་གྱུར་ལ། དར་ཡུག་ཆེན་པོ་དེ་ཡང་རྡུལ་ཕྲ་རབ་
ཀྱི་རྡུལ་གཅིག་ཏུ་བཅུག་པར་གྱུར་ཏོ། །ཇི་ལྟར་རྡུལ་ཕྲ་རབ་ཀྱི་རྡུལ་གཅིག་ཏུ་དར་ཡུག་ཆེན་པོ་
དེ་བཅུག་པ་དེ་བཞིན་དུ་རྡུལ་ཕྲ་རབ་ཀྱི་རྡུལ་མ་ལུས་པ་རྣམས་སུ་དེའི་ཚད་ཀྱི་དར་ཡུག་ཆེན་པོ་
དེ་ནང་དུ་བཅུག་པར་གྱུར་ཏོ། །དེ་ནས་མཁས་པ་མཛངས་པ་གསལ་བ་ཡིད་གཞུངས་པ་དེར་
ཉེ་བར་ཞུགས་པའི་སྤྱོད་པ་དང་ལྡན་པའི་སྐྱེས་བུ་འགའ་ཞིག་སྐྱེས་ཏེ། དེའི་མིག་ལྷའི་མིག་ཏུ་
གྱུར་ཅིང་ཀུན་ཏུ་ཡོངས་སུ་དག་པ་འོད་གསལ་བར་གྱུར་པ་ཞིག་ལ་དེས་ལྷའི་མིག་གིས་རྣམ་
པར་བལྟས་ཏེ། འདི་ལྟ་བུར་གྱུར་པའི་དར་ཡུག་ཆེན་པོ་འདི་རྡུལ་ཕྲ་རབ་ཀྱི་རྡུལ་ཆུང་ངུ་འདི་
ཉིད་ལ་གནས་ཏེ། སེམས་ཅན་འགའ་ལ་ཡང་ཉེ་བར་མཁོ་བར་མ་གྱུར་ཏོ། །དེ་འདི་སྙམ་དུ་
སེམས་ཏེ། ཀྱེ་མ་གང་བདག་གི་བརྩོན་པ་ཆེན་པོའི་སྟོབས་དང་མཐུས་རྡུལ་ཕྲ་རབ་ཀྱི་རྡུལ་
འདི་རྡོ་རྗེས་ཕྱེ་སྟེ། དར་ཡུག་ཆེན་པོ་འདི་འགྲོ་བ་ཐམས་ཅད་ཀྱི་ཉེ་བར་འཚོ་བར་བྱའོ་སྙམ་
པས། དེས་བརྩོན་པ་ཆེན་པོའི་སྟོབས་ཀྱི་མཐུས་བསྐྱེད་དེ། རྡོ་རྗེ་ཕྲ་མོས་རྡུལ་ཕྲ་རབ་ཀྱི་རྡུལ་
དེ་ཕྱེ་ནས་བསམ་པ་ཇི་ལྟ་བ་བཞིན་དུ་དར་ཡུག་ཆེན་པོ་དེ་འགྲོ་བ་མཐའ་དག་ལ་ཉེ་བར་འཚོ་
བར་བྱེད་ཅིང་། གཅིག་ལ་ཇི་ལྟ་བ་དེ་བཞིན་དུ་རྡུལ་ཕྲ་རབ་ལུས་པ་མེད་པ་མཐའ་དག་ལས་དེ་
ཁོ་ན་བཞིན་བྱེད་དོ། །ཀྱེ་རྒྱལ་བའི་སྲས་དེ་བཞིན་དུ་དེ་བཞིན་གཤེགས་པའི་ཡེ་ཤེས་ཚད་མེད་
པའི་ཡེ་ཤེས་སེམས་ཅན་ཐམས་ཅད་ཉེ་བར་འཚོ་བའི་ཡེ་ཤེས་ཀྱང་སེམས་ཅན་ཐམས་ཅད་ཀྱི་
སེམས་ཀྱི་རྒྱུད་ལ་མ་ཚང་བ་མེད་པར་རྗེས་སུ་ཞུགས་ཏེ། སེམས་ཅན་གྱི་སེམས་ཀྱི་རྒྱུད་དེ་དག་
- 2 6 -



，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། [༡
ཀྱང་དེ་བཞིན་གཤེགས་པའི་ཡེ་ཤེས་དང་འདྲ་བར་ཚད་མེད་དོ། །དེ་ལྟ་མོད་ཀྱི་འདུ་ཤེས་ཀྱི་
འཛིན་པས་བཅིངས་པའི་བྱིས་པ་རྣམས་ཀྱིས་དེ་བཞིན་གཤེགས་པའི་ཡེ་ཤེས་མི་ཤེས་རབ་ཏུ་
མི་ཤེས་ཤིང་ཉམས་སུ་མི་མྱོང་། མངོན་དུ་མི་བྱེད་དོ། །དེས་ན་དེ་བཞིན་གཤེགས་པ་ཆགས་པ་
མེད་པའི་དེ་བཞིན་གཤེགས་པའི་ཡེ་ཤེས་ཀྱིས་ཆོས་ཀྱི་དབྱིངས་སེམས་ཅན་གྱི་གནས་ཐམས་
ཅད་ལ་རྣམ་པར་གཟིགས་ནས། སློབ་དཔོན་གྱི་འདུ་ཤེས་སུ་གྱུར་ཏེ། ཀྱེ་མ་མ་ལ་སེམས་ཅན་
འདི་དག་ནི་དེ་བཞིན་གཤེགས་པའི་ཡེ་ཤེས་ཡང་དག་པ་ཇི་ལྟ་བ་བཞིན་མི་ཤེས་པ་དང་། དེ་
བཞིན་གཤེགས་པའི་ཡེ་ཤེས་རྗེས་སུ་ཞུགས་པ་དག་སྟེ། གང་ཡང་ངས་སེམས་ཅན་འདི་དག་
ལ་འཕགས་པའི་ལམ་ཉེ་བར་བསྟན་པས་འདུ་ཤེས་ཀྱིས་བྱས་པའི་འཆིང་བ་ཐམས་ཅད་
བསལ་བར་བྱས་ཏེ། ཇི་ལྟར་རང་ཉིད་འཕགས་པའི་ཡེ་ཤེས་ཀྱི་སྟོབས་བསྐྱེད་པས་ཡེ་ཤེས་ཀྱི་
མདུད་པ་ཆེན་པོ་བསལ་ནས་དེ་བཞིན་གཤེགས་པའི་ཡེ་ཤེས་སོ་སོར་མངོན་པར་ཤེས་ཤིང་།
དེ་བཞིན་གཤེགས་པའི་ཡེ་ཤེས་དང་མཉམ་པ་ཉིད་རྗེས་སུ་ཐོབ་པ་བཞིན་དུ་དེ་དག་ལ་དེ་
བཞིན་གཤེགས་པའི་ལམ་བསྟན་པས་འདུ་ཤེས་ཀྱིས་བྱས་པའི་འཆིང་བ་ཐམས་ཅད་ཟློག་
པར་བྱེད་དོ། །འདུ་ཤེས་ཀྱིས་བྱས་པའི་འཆིང་བ་ཐམས་ཅད་ལོག་པ་དག་ལ་ནི་དེ་བཞིན་
གཤེགས་པའི་ཡེ་ཤེས་ཚད་མེད་པ་དེ་འགྲོ་བ་མཐའ་དག་གི་ཉེ་བར་འཚོ་བར་འགྱུར་རོ་ཞེས་
གསུངས་སོ། །
དེ་ལ་རྒྱལ་བའི་མཛད་པ་ནི་ཅིག་ཅར་ཐམས་ཅད་ལ་དུས་ཐམས་ཅད་དུ་ལྷུན་གྱིས་གྲུབ་
ཅིང་རྣམ་པར་མི་རྟོག་པར་བསམ་པ་ཇི་ལྟ་བ་དང་། གདུལ་བྱ་ཇི་ལྟ་བ་བཞིན་དུ་སེམས་ཅན་
རྣམས་ལ་མ་ཚང་བ་མེད་ཅིང་རྗེས་སུ་མཐུན་པར་འཇུག་པའི་ཕྱིར་གནས་འདི་བསམ་གྱིས་མི་
ཁྱབ་སྟེ། གང་གི་ཕྱིར་སེམས་ཅན་རྣམས་གཞུག་པའི་དོན་དུ་དེ་བཞིན་གཤེགས་པའི་ཡེ་ཤེས་
ཚད་མེད་པ་ཡིན་ཡང་མདོར་བསྡུས་པ་ཙམ་གྱི་སྒོ་ནས་ཚད་དང་ལྡན་པར་བསྟན་མོད་ཀྱི།
-27 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
རིགས་ཀྱི་བུ་འོན་ཀྱང་དེ་བཞིན་གཤེགས་པའི་ཡང་དག་པའི་དེ་བཞིན་གཤེགས་པའི་ཕྲིན་
ལས་གང་ཡིན་པ་དེ་ནི་བསམ་གྱིས་མི་ཁྱབ་པ་ཚད་མེད་པ་འཇིག་རྟེན་ཐམས་ཅད་ཀྱིས་ཤེས་
པར་བྱ་བ་མ་ཡིན་པ། ཡི་གེ་བརྗོད་དུ་མེད་པ། གཞན་གྱིས་སྒྲུབ་པར་དཀའ་བ། སངས་རྒྱས་
ཀྱི་ཞིང་ཐམས་ཅད་དུ་གནས་པ། སངས་རྒྱས་ཐམས་ཅད་དང་མཉམ་པ་ཉིད་རྗེས་སུ་ཐོབ་པ།
འབད་རྩོལ་དང་བྱ་བ་ཐམས་ཅད་ལས་འདས་པ། ནམ་མཁའ་དང་མཉམ་པ་ཉིད་ཀྱིས་རྣམ་
པར་རྟོག་པ་མེད་པ། ཆོས་ཀྱི་དབྱིངས་ཀྱི་བྱ་བ་ཉིད་ཀྱི་ཐ་དད་དུ་དབྱེར་མེད་པ་ཞེས་བྱ་བ་ནས།
ནོར་བུ་བཻཌཱུརྱ་རྣམ་པར་དག་པའི་དཔེར་མཛད་ནས། རྒྱས་པར་བསྟན་ཏེ། རིགས་ཀྱི་བུ་རྣམ་
གྲངས་འདིས་འདི་ལྟར་རིག་པར་བྱ་སྟེ། དེ་བཞིན་གཤེགས་པའི་ཕྲིན་ལས་ནི་བསམ་གྱིས་མི་
ཁྱབ་པ་མཉམ་པ་ཉིད་རྗེས་སུ་ཐོབ་པ་ཐམས་ཅད་དུ་ཁ་ན་མ་ཐོ་བ་མེད་པ་དུས་གསུམ་དང་རྗེས་
སུ་འབྲེལ་པ། དཀོན་མཆོག་གསུམ་གྱི་གདུང་མི་འཆད་པར་བྱེད་པའོ། །བསམ་གྱིས་མི་ཁྱབ་
པའི་དེ་བཞིན་གཤེགས་པའི་ཕྲིན་ལས་གང་ལ་རབ་ཏུ་ཞུགས་པའི་དེ་བཞིན་གཤེགས་པའི་སྐུ་
ནམ་མཁའི་རང་བཞིན་ཡང་མི་འདོར་ལ། སངས་རྒྱས་ཀྱི་ཞིང་ཐམས་ཅད་དུ་ཡང་ཀུན་ཏུ་སྟོན་
ཏོ༑ ༑གསུང་བརྗོད་དུ་མེད་པའི་ཆོས་ཉིད་ཀྱང་མི་འདོར་ལ། སྒྲ་རྣམ་པར་རིག་པ་ཇི་ལྟ་བ་
བཞིན་དུ་སེམས་ཅན་རྣམས་ལ་ཆོས་ཀྱང་སྟོན་ཏོ། །སེམས་ཀྱི་དམིགས་པ་ཐམས་ཅད་དང་
ཡང་བྲལ་ལ། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་དང་བསམ་པ་ཡང་རབ་ཏུ་ཤེས་སོ་
ཞེས་གསུངས་སོ། །རྟོགས་བྱ་རྟོགས་པ་དེ་ཡི་ནི། །ཡན་ལག་རྟོགས་པར་བྱེད་ཕྱིར་ཏེ། །གོ་
རིམ་ཇི་བཞིན་གནས་གཅིག་སྟེ། །དག་རྒྱུ་གསུམ་ནི་རྐྱེན་ཡིན་ནོ། །དོན་གྱི་གནས་བཞི་པོ་འདི་
དག་ལས་ཀྱང་ཤེས་བྱ་ཐམས་ཅད་བསྡུས་པའི་ཕྱིར་དང་པོ་ནི་རྟོགས་པར་བྱ་བའི་གནས་སུ་
བལྟ་བར་བྱའོ། །དེའི་རྗེས་སུ་རྟོགས་པ་ནི་རྟོགས་པ་ཡིན་པའི་ཕྱིར་གཉིས་པ་བྱང་ཆུབ་ཀྱི་
གནས་སོ། །བྱང་ཆུབ་ཀྱི་ཡན་ལག་ཏུ་གྱུར་པ་ནི་སངས་རྒྱས་ཀྱི་ཡོན་ཏན་ཡིན་པའི་ཕྱིར་གསུམ་
-28 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
པ་བྱང་ཆུབ་ཀྱི་ཡན་ལག་གི་གནས་སོ། །བྱང་ཆུབ་ཀྱི་ཡན་ལག་རྣམས་ཉིད་ཀྱིས་གཞན་དག་
རྟོགས་པར་བྱེད་པའི་ཕྱིར་བཞི་པ་རྟོགས་པར་བྱེད་པའི་གནས་སོ། །དེ་ལྟར་གནས་བཞི་པོ་
འདི་དབང་དུ་བྱས་ཏེ་རྒྱུ་དང་རྐྱེན་གྱི་དངོས་པོས་དཀོན་མཆོག་གསུམ་གྱི་རིགས་རྣམ་པར་
གཞག་པར་རིག་པར་བྱའོ། །དེ་ལ་གནས་བཞི་པོ་འདི་དག་ལས་དང་པོ་ནི་འཇིག་རྟེན་ལས་
འདས་པའི་ཆོས་ཀྱི་ས་བོན་ཡིན་པའི་ཕྱིར་སོ་སོ་རང་ཉིད་ཚུལ་བཞིན་ཡིད་ལ་བྱེད་པའི་གནས་
ཀྱིས་དེ་རྣམ་པར་དག་པ་ལ་བརྟེན་ནས་དཀོན་མཆོག་གསུམ་གྱི་རྒྱུར་རྟོགས་པར་བྱེད་པར་བྱ་
སྟེ༑ དེ་ལྟར་གནས་གཅིག་ནི་རྒྱུ་ཡིན་ནོ། །ཇི་ལྟར་གསུམ་རྐྱེན་ཡིན་ཞེ་ན། དེ་བཞིན་གཤེགས་
པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་
སྟོབས་བཅུ་ལ་སོགས་པ་སངས་རྒྱས་ཀྱི་ཆོས་རྣམས་ཀྱིས་དེ་བཞིན་གཤེགས་པའི་ཕྲིན་ལས་
རྣམ་པ་སུམ་ཅུ་རྩ་གཉིས་མཛད་པ་ན། གཞན་གྱི་སྒྲ་ལ་བརྟེན་ནས་དེ་རྣམ་པར་དག་པ་ལ་
བརྟེན་ནས་དཀོན་མཆོག་འབྱུང་བའི་རྐྱེན་དུ་རྟོགས་པར་བྱ་སྟེ། དེ་ལྟར་གསུམ་པོ་འདི་ནི་རྐྱེན་
ཡིན་ནོ། །འདི་ཕན་ཆད་གཞུང་ལྷག་མས་གནས་བཞི་པོ་འདི་དག་ཉིད་ཀྱིས་མཐར་གྱིས་རྣམ་
པར་དབྱེ་བ་རྒྱས་པར་སྟོན་པར་རིག་པར་བྱའོ། །དེ་ལ་དྲི་མ་དང་བཅས་པའི་དེ་བཞིན་ཉིད་ཀྱི་
དབང་དུ་མཛད་ནས་སེམས་ཅན་ཐམས་ཅད་ནི་དེ་བཞིན་གཤེགས་པའི་སྙིང་པོ་ཅན་ནོ་ཞེས་
གསུངས་པ་གང་ཡིན་པ་དེ་དོན་གང་གི་ཡིན་ཞེ་ན། རྫོགས་སངས་སྐུ་ནི་འཕྲོ་ཕྱིར་དང་། །
དེ་བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་སངས་རྒྱས་
སྙིང་པོ་ཅན། །མདོར་བསྡུ་ན་དོན་རྣམ་པ་གསུམ་གྱིས་སེམས་ཅན་ཐམས་ཅད་ནི་རྟག་ཏུ་དེ་
བཞིན་གཤེགས་པའི་སྙིང་པོ་ཅན་ནོ་ཞེས་བཅོམ་ལྡན་འདས་ཀྱིས་གསུངས་ཏེ། སངས་རྒྱས་ཡེ་
ཤེས་སེམས་ཅན་ཚོགས་ཞུགས་ཕྱིར། །རང་བཞིན་དྲི་མེད་དེ་ནི་གཉིས་མེད་དེ། །སངས་རྒྱས་
རིགས་ལ་དེ་འབྲས་ཉེར་བརྟགས་ཕྱིར། །འགྲོ་ཀུན་སངས་རྒྱས་སྙིང་པོ་ཅན་དུ་གསུངས། །
- 29 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
དོན་དེ་རྣམ་པ་ཐམས་ཅད་དོན་གང་གིས་གསུང་རབ་ཐམས་ཅད་དུ་ཁྱད་པར་མེད་པར་བསྟན་
པར་འགྱུར་བ་དེའི་དབང་དུ་བྱས་ཏེ་བཤད་པར་བྱའོ། །འདི་ལྟ་སྟེ། སེམས་ཅན་ཐམས་ཅད་ལ་
དེ་བཞིན་གཤེགས་པའི་ཆོས་ཀྱི་སྐུས་འཕྲོ་བའི་དོན་དང་། དེ་བཞིན་གཤེགས་པའི་དེ་བཞིན་
ཉིད་རྣམ་པར་དབྱེར་མེད་པའི་དོན་དང་། དེ་བཞིན་གཤེགས་པའི་རིགས་ཡོད་པའི་དོན་གྱིས་
སོ༑ ༑དོན་གྱི་གནས་གསུམ་པོ་འདི་དག་ཀྱང་དེ་བཞིན་གཤེགས་པའི་སྙིང་པོའི་མདོའི་རྗེས་སུ་
འབྲངས་ཏེ་འོག་ནས་སྟོན་པར་འགྱུར་རོ། །སྡོམ་ནི། ངོ་བོ་རྒྱུ་འབྲས་ལས་ལྡན་འཇུག་པ་དང༌།།
གནས་སྐབས་དེ་བཞིན་ཀུན་ཏུ་འགྲོ་བའི་དོན། །རྟག་ཏུ་མི་འགྱུར་ཡོན་ཏན་དབྱེར་མེད་ནི།།
དོན་དམ་དབྱིངས་ཀྱི་དགོངས་དོན་ཡིན་ཞེས་བྱ། །མདོར་བསྡུ་ན་དོན་རྣམ་པ་བཅུ་ལ་དགོངས་
ནས། དེ་ཁོ་ནའི་ཡེ་ཤེས་དམ་པའི་ཡུལ་དེ་བཞིན་གཤེགས་པའི་ཁམས་རྣམ་པར་གཞག་པར་
རིག་པར་བྱའོ། །དོན་རྣམ་པ་བཅུ་གང་ཞེ་ན། འདི་ལྟ་སྟེ། ངོ་བོའི་དོན་དང་། རྒྱུའི་དོན་དང་།
འབྲས་བུའི་དོན་དང་། ལས་ཀྱི་དོན་དང་། ལྡན་པའི་དོན་དང་། འཇུག་པའི་དོན་དང་། གནས་
སྐབས་ཀྱིས་རབ་ཏུ་དབྱེ་བའི་དོན་དང་། ཀུན་ཏུ་འགྲོ་བའི་དོན་དང་། མི་འགྱུར་བའི་དོན་དང་།
དབྱེར་མེད་པའི་དོན་ཏོ། །དེ་ལ་ངོ་བོའི་དོན་དང་རྒྱུའི་དོན་ལས་བརྩམས་ནས་ཚིགས་སུ་བཅད་
པ༑ རིན་ཆེན་ནམ་མཁའ་ཆུ་དག་བཞིན། །རྟག་ཏུ་རང་བཞིན་ཉོན་མོངས་མེད། །ཆོས་མོས་
ལྷག་པའི་ཤེས་རབ་དང་། །ཏིང་འཛིན་སྙིང་རྗེ་ལས་བྱུང་བ། །དེ་ལ་ཚིགས་སུ་བཅད་པ་ཕྱེད་སྔ་
མས་ཅི་བསྟན་ཞེ་ན། མཐུ་དང་གཞན་དུ་མི་འགྱུར་དང་། །བརླན་པའི་ངོ་བོ་རང་བཞིན་ཕྱིར། །
འདི་དག་ནོར་བུ་རིན་ཆེན་མཁའ། །ཆུ་ཡི་ཡོན་ཏན་ཆོས་མཐུན་ཉིད། །གསུམ་པོ་འདི་དག་ནི་
འདིར་སྔར་བསྟན་ཟིན་པ་སྟེ། གསུམ་པོ་འདི་དག་ལ་གོ་རིམ་ཇི་ལྟ་བ་བཞིན་ཁོ་ནར་རང་གི་
མཚན་ཉིད་དང་སྤྱིའི་མཚན་ཉིད་ལས་བརྩམས་ནས་དེ་བཞིན་གཤེགས་པའི་ཁམས་ཡིད་
བཞིན་གྱི་ནོར་བུ་དང་། ནམ་མཁའ་དང་། ཆུ་རྣམ་པར་དག་པའི་ཡོན་ཏན་དང་། ཆོས་མཐུན་
-3 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
པ་ཉིད་དུ་རིག་པར་བྱའོ། །དེ་ལ་རེ་ཞིག་དེ་བཞིན་གཤེགས་པའི་ཆོས་ཀྱི་སྐུ་ལ་ནི་བསམ་པའི་
དོན་གྲུབ་པ་ལ་སོགས་པ་མཐུའི་ངོ་བོ་ཉིད་རང་གི་མཚན་ཉིད་ལས་བསམས་ནས་ཡིད་བཞིན་
གྱི་ནོར་བུ་དང་ཆོས་མཐུན་པ་ཉིད་དུ་རིག་པར་བྱའོ། །དེ་བཞིན་ཉིད་ལ་ནི་གཞན་དུ་མ་ཡིན་པ་
ཉིད་ཀྱི་རང་གི་ངོ་བོའི་རང་གི་མཚན་ཉིད་ལས་བརྩམས་ནས་ནམ་མཁའ་དང་ཆོས་མཐུན་པ་
ཉིད་དུ་རིག་པར་བྱའོ། །དེ་བཞིན་གཤེགས་པའི་རིགས་ལ་ནི་སེམས་ཅན་ལ་སྙིང་བརྩེ་བས་
བརླན་པའི་རང་གི་ངོ་བོ་ཉིད་ཀྱི་མཚན་ཉིད་ལས་བརྩམས་ནས་ཆུ་དང་ཆོས་མཐུན་པ་ཉིད་དུ་
རིག་པར་བྱའོ། །འདིར་ཐམས་ཅད་ཀྱང་རྟག་ཏུ་རང་བཞིན་གྱིས་ཤིན་ཏུ་ཉེ་བར་ཉོན་མོངས་པ་
མེད་པ་རང་བཞིན་གྱིས་ཡོངས་སུ་དག་པའི་སྤྱིའི་མཚན་ཉིད་ལས་བརྩམས་ནས་དེ་ཉིད་ཡིད་
བཞིན་གྱི་ནོར་བུ་དང་། ནམ་མཁའ་དང་ཆུ་རྣམ་པར་དག་པའི་ཡོན་ཏན་དང༌། ཆོས་མཐུན་
པར་རིག་པར་བྱའོ། །དེ་ལ་ཚིགས་སུ་བཅད་པ་ཕྱེད་འོག་མས་ཅི་བསྟན་ཞེ་ན། ཆོས་ལ་ཁོང་ཁྲོ་
བདག་ལྟ་དང་། །འཁོར་བའི་སྡུག་བསྔལ་གྱིས་འཇིགས་དང་། །སེམས་ཅན་དོན་ལ་ལྟོས་མེད་
པ༑ ༑འདོད་ཆེན་མུ་སྟེགས་ཉན་ཐོས་དང་། །རང་བྱུང་རྣམས་ཀྱི་སྒྲིབ་རྣམ་བཞི། །དག་རྒྱུ་ལྷག་
པར་མོས་པ་ལ། །སོགས་པའི་ཆོས་ནི་རྣམ་བཞི་ཉིད། །མདོར་བསྡུ་ན་སེམས་ཅན་གྱི་ཚོགས་ན་
སེམས་ཅན་གྱི་རྣམ་པ་འདི་གསུམ་ཡོད་དེ། སྲིད་པ་འདོད་པ་དང་། སྲིད་པ་དང་བྲལ་བར་
འདོད་པ་དང་། དེ་གཉིས་ཀ་མངོན་པར་མི་འདོད་པའོ། །དེ་ལ་སྲིད་པ་འདོད་པ་ནི་རྣམ་པ་
གཉིས་སུ་རིག་པར་བྱ་སྟེ། ཐར་པའི་ལམ་དང་ཞེ་འགྲས་པ་ཡོངས་སུ་མྱ་ངན་ལས་མི་འདའ་
བའི་རིགས་ཅན་གྱི་སེམས་ཅན་འཁོར་བ་ཉིད་འདོད་ཀྱི། མྱ་ངན་ལས་འདས་པ་ནི་མ་ཡིན་པ་
གང་དག་ཡིན་པ་དང༌། དེར་ངེས་པར་ལྷུང་བ་ཆོས་འདི་པ་ཉིད་དེ་དག་ལས་ཁ་ཅིག་ཐེག་པ་
ཆེན་པོའི་ཆོས་ལ་སྡང་བ་སྟེ། གང་གི་དབང་དུ་མཛད་ནས། བཅོམ་ལྡན་འདས་ཀྱིས་ང་ནི་དེ་
དག་གི་སྟོན་པ་མ་ཡིན་ལ། དེ་དག་ཀྱང་ངའི་ཉན་ཐོས་མ་ཡིན་ནོ། །ཤཱ་རིའི་བུ་དེ་དག་ནི་མུན་པ་
-3 1 -



E-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བས་ཀྱང་ཆེས་མུན་པ་ཆེན་པོར་འགྲོ་བ་མུན་པ་ཆེན་པོ་དང་ལྡན་པའོ་ཞེས་ང་སྨྲའོ་ཞེས་
གསུངས་པའོ། །དེ་ལ་སྲིད་པ་དང་བྲལ་བར་འདོད་པ་ནི་རྣམ་པ་གཉིས་ཏེ། ཐབས་མ་ཡིན་པ་
ལ་ཞུགས་པ་དང་། ཐབས་ལ་ཞུགས་པའོ། །དེ་ལ་ཐབས་མ་ཡིན་པ་ལ་ཞུགས་པ་ལ་ཡང་རྣམ་
པ་གསུམ་སྟེ། འདི་ལས་ཕྱི་རོལ་དུ་གྱུར་པ་ཙ་ར་ཀ་དང་། ཀུན་ཏུ་རྒྱུ་དང་། གཅེར་བུ་པ་ལ་
སོགས་པའི་རྣམ་པ་དུ་མའི་མུ་སྟེགས་པ་མང་པོ་དང་། དེ་དང་མཐུན་པར་སྤྱོད་པ་ཆོས་འདི་པ་
ཉིད་དད་པ་ཡོད་ཀྱང་། ངེས་པར་གཟུང་དཀའ་བའི་ལྟ་བ་འཛིན་པ་སྟེ། དེ་དག་ཀྱང་གང་ཞེ་ན།
འདི་ལྟ་སྟེ། དོན་དམ་པ་ལ་མི་མོས་པ་གང་ཟག་ཏུ་ལྟ་བ་སྟེ། གང་ལ་བཅོམ་ལྡན་འདས་ཀྱིས་
སྟོང་པ་ཉིད་ལ་མོས་པ་མེད་པ་ནི་མུ་སྟེགས་པ་དག་དང་ཁྱད་པར་མེད་པ་ཡིན་ནོ་ཞེས་གསུངས་
པ་དང་། མངོན་པའི་ང་རྒྱལ་ཅན་སྟོང་པ་ཉིད་དུ་ལྟ་བ་སྟེ། འདི་ལ་སྟོང་པ་ཉིད་དུ་ལྟ་བ་གང་
དག་དེའི་རྣམ་པར་ཐར་པའི་སྒོ་ལ་ཡང་སྟོང་པ་ཉིད་དུ་ལྟ་བར་འགྱུར་བ་གང་གི་དབང་དུ་མཛད་
ནས། འོད་སྲུངས་གང་ཟག་ཏུ་ལྟ་བ་རི་རབ་ཙམ་ནི་བླའི། མངོན་པའི་ང་རྒྱལ་ཅན་སྟོང་པ་ཉིད་
དུ་ལྟ་བ་ནི་དེ་ལྟ་མ་ཡིན་ནོ་ཞེས་གསུངས་པ་ཡིན་ནོ། །དེ་ལ་ཐབས་ལ་ཞུགས་པ་ལ་ཡང་རྣམ་པ་
གཉིས་ཏེ། ཉན་ཐོས་ཀྱི་ཐེག་པ་དང་མཐུན་པ་ཡང་དག་པར་ངེས་པ་ཉིད་དུ་ཞུགས་པ་དང་།
རང་སངས་རྒྱས་ཀྱི་ཐེག་པ་དང་མཐུན་པའོ། །དེ་གཉི་ག་མངོན་པར་མི་འདོད་པ་ནི། ཐེག་པ་
ཆེན་པོ་ལ་ཡང་དག་པར་གནས་པ་མཆོག་ཏུ་དབང་པོ་རྣོན་པོའི་སེམས་ཅན་ཏེ། གང་དག་
འདོད་ཆེན་པ་བཞིན་དུ་འཁོར་བ་ཡང་མི་འདོད་ཅིང་། མུ་སྟེགས་པ་ལ་སོགས་པ་ལྟར་ཐབས་
མ་ཡིན་པ་ལ་ཞུགས་པ་ཡང་མ་ཡིན་ལ། ཉན་ཐོས་དང་རང་སངས་རྒྱས་ལྟར་ཐབས་དང་ལྡན་
པར་རྟོགས་པ་ཡང་མ་ཡིན་ཏེ། འོན་ཀྱང་འཁོར་བ་དང་མྱ་ངན་ལས་འདས་པ་མཉམ་པ་ཉིད་
ཐོབ་པའི་ལམ་དུ་ཞུགས་པ་སྟེ། དེ་དག་མི་གནས་པའི་མྱ་ངན་ལས་འདས་པ་ལ་བརྟེན་པའི་
བསམ་པ་ཅན་ཉེ་བར་ཉོན་མོངས་པ་མེད་པའི་འཁོར་བ་ལ་བརྟེན་པའི་སྦྱོར་བ་ཅན། སྙིང་རྗེ་
-3 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། （༡
དང་ལྷག་པའི་བསམ་པ་བརྟན་པ་རབ་ཏུ་གནས་པ་རྩ་བ་ཡོངས་སུ་དག་པར་གྱུར་པ་ཡིན་ནོ། །
དེ་ལ་སེམས་ཅན་གང་དག་སྲིད་པ་འདོད་པའི་འདོད་ཆེན་པོ་དང་། དེར་ངེས་པར་ལྟུང་བའི་
ཆོས་འདི་པ་ཉིད་དེ། དེ་གཉིས་ནི་ལོག་པ་ཉིད་དུ་ངེས་པའི་སེམས་ཅན་གྱི་ཕུང་པོ་ཞེས་བྱའོ། །
གང་དག་སྲིད་པ་དང་བྲལ་བར་འདོད་ཀྱང་ཐབས་མ་ཡིན་པ་ལ་ཞུགས་པ་དེ་དག་ནི། མ་ངེས་
པའི་སེམས་ཅན་གྱི་ཕུང་པོ་ཞེས་བྱའོ། །གང་དག་སྲིད་པ་དང་བྲལ་བར་འདོད་པ་ཐབས་ལ་
ཞུགས་པ་དང་། དེ་གཉིས་ཀ་མངོན་པར་མི་འདོད་པ་མཉམ་པ་ཉིད་ཐོབ་པའི་ལམ་དུ་ཞུགས་
པ་དེ་དག་ནི་ཡང་དག་པ་ཉིད་དུ་ངེས་པའི་སེམས་ཅན་གྱི་ཕུང་པོ་ཞེས་བྱའོ། །དེ་ལ་ཐེག་པ་ཆེན་
པོ་ལ་ཡང་དག་པར་རབ་ཏུ་གནས་པའི་སེམས་ཅན་གྱི་སྒྲིབ་པ་མེད་པ་རྟོགས་པ་མ་གཏོགས་པ་
གཞན་སེམས་ཅན་རྣམ་པ་བཞི་པོ་འདི་དག་སྟེ། འདི་ལྟ་སྟེ། འདོད་ཆེན་པ་དང་། མུ་སྟེགས་པ་
དང༌། ཉན་ཐོས་དང་། རང་སངས་རྒྱས་ཏེ། དེ་དག་ལ་ནི་དེ་བཞིན་གཤེགས་པའི་ཁམས་མི་
རྟོག་པ་དང་། མངོན་སུམ་དུ་བྱེད་པར་མི་འགྱུར་བའི་སྒྲིབ་པ་འདི་བཞི་ཡང་དག་པར་གནས་སོ།།
བཞི་གང་ཞེ་ན། འདི་ལྟ་སྟེ། གང་གི་གཉེན་པོར་བྱང་ཆུབ་སེམས་དཔའ་རྣམས་ཐེག་པ་ཆེན་
པོའི་ཆོས་ལ་མོས་པ་སྒོམ་པ་ཐེག་པ་ཆེན་པོའི་ཆོས་ལ་སྡང་བ་འདོད་ཆེན་པ་རྣམས་ཀྱི་སྒྲིབ་པ་
དང༌། གང་གི་གཉེན་པོར་བྱང་ཆུབ་སེམས་དཔའ་རྣམས་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་
པ་ཆོས་རྣམས་ལ་བདག་ཏུ་ལྟ་བ་གཞན་མུ་སྟེགས་ཅན་རྣམས་ཀྱི་སྒྲིབ་པ་དང་། གང་གི་གཉེན་
པོར་བྱང་ཆུབ་སེམས་དཔའ་རྣམས་ནམ་མཁའ་མཛོད་ལ་སོགས་པའི་ཏིང་ངེ་འཛིན་སྒོམ་པ་
འཁོར་བ་ལ་སྡུག་བསྔལ་བར་རབ་ཏུ་ཤེས་ཤིང་སྡུག་བསྔལ་གྱིས་འཇིགས་པ་ཉན་ཐོས་ཀྱི་ཐེག་
པ་རྣམས་ཀྱི་སྒྲིབ་པ་དང་། གང་གི་གཉེན་པོར་བྱང་ཆུབ་སེམས་དཔའ་རྣམས་སྙིང་རྗེ་ཆེན་པོ་
སྒོམ་པ་སེམས་ཅན་གྱི་དོན་ལ་རྒྱབ་ཀྱིས་ཕྱོགས་ཤིང་སེམས་ཅན་གྱི་དོན་ལ་མི་ལྟོས་པ་ཉིད་
རང་སངས་རྒྱས་ཀྱི་ཐེག་པ་པ་རྣམས་ཀྱི་སྒྲིབ་པ་སྟེ། གང་གི་གཉེན་པོ་མོས་པ་ལ་སོགས་པའི་
-3 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཆོས་འདི་བཞི་བསྒོམས་ནས་བྱང་ཆུབ་སེམས་དཔའ་རྣམས་བླ་ན་མེད་པའི་དོན་ཆོས་ཀྱི་སྐུ་རྣམ་
པར་དག་པ་མཐར་ཕྱིན་པ་ཐོབ་པར་འགྱུར་བ་སེམས་ཅན་རྣམ་པ་འདི་བཞིའི་སྒྲིབ་པ་ནི་རྣམ་པ་
བཞི་པོ་འདི་དག་ཡིན་ནོ། །རྣམ་པར་དག་པ་བཞི་འགྲུབ་པའི་རྒྱུ་བཞི་པོ་འདི་དག་དང་ལྡན་པ་
ནི་དེ་བཞིན་གཤེགས་པའི་རིགས་སུ་ཆོས་ཀྱི་རྒྱལ་པོའི་སྲས་སུ་འགྱུར་རོ། །ཇི་ལྟར་ཞེ་ན། ཐེག་
མཆོག་ལ་མོས་ས་བོན་ཤེས་རབ་ནི། །སངས་རྒྱས་ཆོས་བསྐྱེད་མ་དང་བསམ་གཏན་གྱི། །བདེ་
བའི་མངལ་གནས་སྙིང་རྗེའི་མ་མ་ཅན། །གང་ཡིན་དེ་དག་ཐུབ་པའི་རྗེས་སྐྱེས་སྲས། །དེ་ལ་
འབྲས་བུའི་དོན་དང་ལས་ཀྱི་དོན་ལས་བརྩམས་ཏེ་ཚིགས་སུ་བཅད་པ། གཙང་བདག་བདེ་
དང་རྟག་ཉིད་ཀྱི། །ཡོན་ཏན་ཕ་རོལ་ཕྱིན་པ་འབྲས། །སྡུག་བསྔལ་ཡིད་འབྱུང་ཞི་ཐོབ་པར། །
འདུན་དང་སྨོན་པའི་ལས་ཅན་ནོ། །དེ་ལ་ཚིགས་སུ་བཅད་པ་ཕྱེད་སྔ་མས་ཅི་བསྟན་ཞེ་ན།
འདི་དག་འབྲས་ནི་མདོར་བསྡུ་ན། །ཆོས་ཀྱི་སྐུ་ལ་ཕྱིན་ཅི་ལོག །རྣམ་པ་བཞི་ལས་བཟློག་པ་
ཡི༑ ༑གཉེན་པོས་རབ་ཏུ་ཕྱེ་བ་ཉིད། །མོས་པ་ལ་སོགས་པའི་དེ་བཞིན་གཤེགས་པའི་ཁམས་
རྣམ་པར་དག་པའི་རྒྱུར་བཤད་པའི་ཆོས་བཞི་པོ་གང་ཡིན་པ་དེ་དག་གི་འབྲས་བུ་ནི་མདོར་
བསྡུ་ན། གོ་རིམ་ཇི་ལྟ་བ་བཞིན་དུ་ཕྱིན་ཅི་ལོག་རྣམ་པ་བཞི་ལས་བཟློག་པའི་གཉེན་པོར་དེ་
བཞིན་གཤེགས་པའི་ཆོས་ཀྱི་སྐུ་ལ་ཡོན་ཏན་གྱི་ཕ་རོལ་ཏུ་ཕྱིན་པ་རྣམ་པ་བཞིར་བལྟའོ། །དེ་
ལ་གང་ཞིག་གཟུགས་ལ་སོགས་པའི་དངོས་པོ་མི་རྟག་པ་ལ་རྟག་གོ་སྙམ་པར་འདུ་ཤེས་པ་
དང༌། སྡུག་བསྔལ་ལ་བདེའོ་ སྙམ་ པ་དང་། བདག་མེད་པ་ལ་བདག་གོ་སྙམ་པ་དང་། མི་
གཙང་བ་ལ་གཙང་ངོ་སྙམ་པར་འདུ་ཤེས་པ་འདི་ནི་ཕྱིན་ཅི་ལོག་རྣམ་པ་བཞི་ཞེས་བརྗོད་ལ།
འདི་ལས་བཟློག་པ་ལ་ནི་ཕྱིན་ཅི་མ་ལོག་པ་རྣམ་པ་བཞི་ཉིད་དུ་རིག་པར་བྱའོ། །རྣམ་པ་བཞི་
གང་ཞེ་ན། གཟུགས་ལ་སོགས་པའི་དངོས་པོ་དེ་ཉིད་ལ་མི་རྟག་པའི་འདུ་ཤེས་དང་། སྡུག་
བསྔལ་བའི་འདུ་ཤེས་དང་། བདག་མེད་པའི་འདུ་ཤེས་དང་། མི་གཙང་བའི་འདུ་ཤེས་གང་
- 3 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ཡིན་པ་སྟེ། འདི་ནི་ཕྱིན་ཅི་ལོག་རྣམ་པ་བཞི་ལས་བཟློག་པའོ། །དེ་ཡང་རྟག་པ་ལ་སོགས་པའི་
མཚན་ཉིད་དེ་བཞིན་གཤེགས་པའི་ཆོས་ཀྱི་སྐུའི་དབང་དུ་བྱས་ཏེ། འདིར་ཕྱིན་ཅི་ལོག་ཏུ་
འདོད་དོ། །གང་གི་གཉེན་པོར་དེ་བཞིན་གཤེགས་པའི་ཆོས་ཀྱི་སྐུའི་ཡོན་ཏན་གྱི་ཕ་རོལ་ཏུ་
ཕྱིན་པ་རྣམ་པ་བཞི་རྣམ་པར་གཞག་པ་སྟེ་འདི་ལྟ་སྟེ། རྟག་པའི་ཕ་རོལ་ཏུ་ཕྱིན་པ་དང་། བདེ་
བའི་ཕ་རོལ་ཏུ་ཕྱིན་པ་དང་། བདག་གི་ཕ་རོལ་ཏུ་ཕྱིན་པ་དང་། གཙང་བའི་ཕ་རོལ་ཏུ་ཕྱིན་
པའོ། །གཞུང་འདི་ཡང་རྒྱ་ཆེར་ནི་མདོ་ཇི་ལྟ་བ་བཞིན་རྟོགས་པར་བྱ་སྟེ། བཅོམ་ལྡན་འདས་
སེམས་ཅན་རྣམས་ནི་ཟིན་པའི་ཉེ་བར་ལེན་པའི་ཕུང་པོ་ལྔ་པོ་རྣམས་ལ་ཕྱིན་ཅི་ལོག་ཏུ་གྱུར་པ་
སྟེ་༑ དེ་དག་ནི་མི་རྟག་པ་ལ་རྟག་པར་འདུ་ཤེས་པ། སྡུག་བསྔལ་བ་ལ་བདེ་བར་འདུ་ཤེས་པ།
བདག་མེད་པ་ལ་བདག་ཏུ་འདུ་ཤེས་པ། མི་གཙང་བ་ལ་གཙང་བར་འདུ་ཤེས་པ་ལགས་སོ། །
བཅོམ་ལྡན་འདས་ཉན་ཐོས་དང་རང་སངས་རྒྱས་ཐམས་ཅད་ཀྱང་སྟོང་པ་ཉིད་ཀྱི་ཡེ་ཤེས་ཀྱིས་
སྔར་མ་མཐོང་བ། ཐམས་ཅད་མཁྱེན་པ་ཉིད་ཀྱི་ཡེ་ཤེས་ཀྱི་ཡུལ་དེ་བཞིན་གཤེགས་པའི་ཆོས་
ཀྱི་སྐུ་ལ་ཕྱིན་ཅི་ལོག་ཏུ་གྱུར་པའོ། །བཅོམ་ལྡན་འདས་རྟག་པར་འདུ་ཤེས་པ། བདེ་བར་འདུ་
ཤེས་པ། བདག་ཏུ་འདུ་ཤེས་པ། གཙང་བར་འདུ་ཤེས་པའི་སེམས་ཅན་དེ་དང་དེ་དག་ནི།
བཅོམ་ལྡན་འདས་ཀྱི་ཐུགས་ལས་སྐྱེས་པའི་སྲས་ལགས་སོ། །བཅོམ་ལྡན་འདས་སེམས་ཅན་
དེ་དག་ནི་ཕྱིན་ཅི་ལོག་ཏུ་གྱུར་པ་མ་ལགས་ཏེ། བཅོམ་ལྡན་འདས་སེམས་ཅན་དེ་དག་ནི་ཡང་
དག་པར་མཐོང་བ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་དེ་བཞིན་གཤེགས་
པའི་ཆོས་ཀྱི་སྐུ་ཉིད་ནི། རྟག་པའི་ཕ་རོལ་ཏུ་ཕྱིན་པ། བདེ་བའི་ཕ་རོལ་ཏུ་ཕྱིན་པ། གཙང་བའི་
ཕ་རོལ་ཏུ་ཕྱིན་པའོ། །བཅོམ་ལྡན་འདས་སེམས་ཅན་གང་དག་དེ་བཞིན་གཤེགས་པའི་ཆོས་
ཀྱི་སྐུ་དེ་ལྟར་མཐོང་བ་དེ་དག་ནི་ཡང་དག་པར་མཐོང་བའོ། །ཡང་དག་པར་མཐོང་བ་གང་
ལགས་པ་དེ་དག་ཐམས་ཅད་ནི་བཅོམ་ལྡན་འདས་ཀྱི་ཐུགས་ཀྱི་སྲས་ལགས་སོ་ཞེས་རྒྱས་པར་
-3
5 -



，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འབྱུང་ངོ༌། །དེ་བཞིན་གཤེགས་པའི་ཆོས་ཀྱི་སྐུའི་ཡོན་ཏན་གྱི་ཕ་རོལ་ཏུ་ཕྱིན་པ་འདི་བཞི་ནི་
རྒྱུའི་གོ་རིམ་ཀྱིས་གོ་རིམ་ལས་བཟློག་སྟེ་རིག་པར་བྱའོ། །དེ་ལ་ཐེག་པ་ཆེན་པོའི་ཆོས་ལ་སྡང་
བ༑ འདོད་ཆེན་པ་རྣམས་ཀྱི་མི་གཙང་བའི་འཁོར་བ་ལ་མངོན་པར་དགའ་བ་ལས་བཟློག་
ནས། བྱང་ཆུབ་སེམས་དཔའ་རྣམས་ཀྱི་ཐེག་པ་ཆེན་པོའི་ཆོས་ལ་མོས་པ་བསྒོམས་པ་ལས་ནི་
འབྲས་བུ་གཙང་བའི་ཕ་རོལ་ཏུ་ཕྱིན་པ་ཐོབ་པར་བལྟའོ། །ཉེ་བར་ལེན་པའི་ཕུང་པོ་ལྔ་པོ་དག་
ལ་བདག་ཏུ་ལྟ་བ་གཞན་མུ་སྟེགས་པ་དག་གི་ཡོད་པ་མ་ཡིན་པ་བདག་ཏུ་འཛིན་པ་ལ་མངོན་
པར་དགའ་བ་ལས་བཟློག་ནས་ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམས་པ་ལས་ནི་འབྲས་བུ་
བདག་དམ་པའི་ཕ་རོལ་ཏུ་ཕྱིན་པ་འཐོབ་པར་བལྟའོ། །འདི་ལྟར་མུ་སྟེགས་པ་གཞན་ཐམས་
ཅད་ནི་གཟུགས་ལ་སོགས་པ་དེའི་རང་བཞིན་མ་ཡིན་པའི་དངོས་པོ་བདག་ཏུ་ཁས་ལེན་ལ། །
དེ་དག་གིས་ཇི་ལྟར་བཟུང་བའི་དངོས་པོ་དེ་ཡང་བདག་གི་མཚན་ཉིད་ཀྱིས་སླ་བ་དང་ལྡན་པའི་
ཕྱིར་དུས་ཐམས་ཅད་དུ་བདག་མེད་དོ། །དེ་བཞིན་གཤེགས་པས་ནི་ཡང་དག་པ་ཇི་ལྟ་བ་
བཞིན་གྱི་ཡེ་ཤེས་ཀྱིས་ཆོས་ཐམས་ཅད་བདག་མེད་པ་དམ་པའི་ཕ་རོལ་ཏུ་ཕྱིན་པ་བརྙེས་ལ།
དེས་ཇི་ལྟར་གཟིགས་པའི་བདག་མེད་པ་ཡང་བདག་ཡོད་པ་མ་ཡིན་པའི་མཚན་ཉིད་ཀྱིས་མི་
སླ་བ་དང་ལྡན་པའི་ཕྱིར་དུས་ཐམས་ཅད་དུ་བདག་ཏུ་འདོད་དོ། །བདག་མེད་པ་ཉིད་བདག་ཏུ་
བྱས་པ་སྟེ། ཇི་སྐད་དུ། མི་གནས་པའི་ཚུལ་གྱིས་གནས་པ་ཞེས་གསུངས་པ་ལྟ་བུའོ། །འཁོར་
བའི་སྡུག་བསྔལ་གྱིས་འཇིགས་པ་ཉན་ཐོས་ཀྱི་ཐེག་པ་པ་རྣམས་ཀྱི་འཁོར་བའི་སྡུག་བསྔལ་ཉེ་
བར་ཞི་བ་ཙམ་མངོན་པར་འདོད་པ་ལས་བཟློག་ནས་ནམ་མཁའི་མཛོད་ལ་སོགས་པའི་ཏིང་ངེ་
འཛིན་བསྒོམས་པ་ལས་ནི་འབྲས་བུ་འཇིག་རྟེན་དང་འཇིག་རྟེན་ལས་འདས་པའི་བདེ་བ་དམ་
པའི་ཕ་རོལ་ཏུ་ཕྱིན་པ་འཐོབ་པར་བལྟ་བར་བྱའོ། །སེམས་ཅན་གྱི་དོན་ལ་མི་ལྟོས་པར་རང་
སངས་རྒྱས་ཀྱི་ཐེག་པ་པ་རྣམས་ཀྱིས་འདུ་འཛི་མེད་པར་གནས་པ་ལ་མངོན་པར་དགའ་བ་
-3 6 -



，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ལས་བཟློག་ནས། བྱང་ཆུབ་སེམས་དཔའ་རྣམས་ཀྱི་སྙིང་རྗེ་ཆེན་པོ་བསྒོམས་པ་ལས་ནི་རྟག་
ཏུ་རྒྱུན་མི་འཆད་པར་འཁོར་བ་ཇི་སྲིད་ཀྱི་བར་དུ་སེམས་ཅན་གྱི་དོན་ཡོངས་སུ་སྦྱོང་བ་ཡོངས་
སུ་དག་པའི་ཕྱིར་འབྲས་བུ་རྟག་པའི་ཕ་རོལ་ཏུ་ཕྱིན་པ་འཐོབ་པར་བལྟ་བར་བྱའོ། །
དེ་ལྟར་བྱང་ཆུབ་སེམས་དཔའ་རྣམས་ཀྱི་མོས་པ་དང་། ཤེས་པ་དང་། ཏིང་ངེ་འཛིན་
དང༌། སྙིང་རྗེ་ཆེན་པོ་བསྒོམས་པ་རྣམས་ཀྱི་འབྲས་བུ་ནི་གོ་རིམ་ཇི་ལྟ་བ་བཞིན་དུ་དེ་བཞིན་
གཤེགས་པའི་ཆོས་ཀྱི་སྐུ་གཙང་བ་དང་། བདག་དང་། བདེ་བ་དང་། རྟག་པའི་ཡོན་ཏན་གྱི་ཕ་
རོལ་ཏུ་ཕྱིན་པ་རྣམ་པ་བཞི་འགྲུབ་བོ། །དེ་བཞིན་གཤེགས་པ་ནི་འདི་དག་གིས་ཆོས་ཀྱི་
དབྱིངས་ཀྱི་མཐར་ཐུག་པ་ནམ་མཁའི་ཁམས་ཀྱི་མཐས་ཀླས་པ་ཕྱི་མའི་མཐའི་མུར་ཐུག་པ་
ཞེས་བརྗོད་དོ། །འདི་ལྟར་ཐེག་པ་ཆེན་པོའི་ཆོས་དམ་པ་ལ་ལྷག་པར་མོས་པ་བསྒོམས་པས་ནི་
དེ་བཞིན་གཤེགས་པ་ཤིན་ཏུ་གཙང་བའི་ཆོས་ཀྱི་དབྱིངས་ཀྱི་མཐར་ཐུག་པ་བརྙེས་པའི་ཕྱིར་
ཆོས་ཀྱི་དབྱིངས་ཀྱི་མཐར་ཐུག་པ་ཉིད་འགྲུབ་བོ། །ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་
བསྒོམས་པས། སེམས་ཅན་དང་སྣོད་ཀྱི་འཇིག་རྟེན་ནམ་མཁའ་ལྟར་བདག་མེད་པའི་མཐར་
ཐུག་ པ་ ཉིད་དུ་རྟོགས་པའི་ ཕྱིར་དང་། ནམ་མཁའ་མཛོད་ལ་ སོགས་པའི་ཏིང་ངེ་འཛིན་
བསྒོམས་པས་ཆོས་ཀྱི་དབང་ཕྱུག་དམ་པ་ཐམས་ཅད་དུ་ཁྱབ་པ་ཀུན་ཏུ་སྟོན་པའི་ཕྱིར་ནམ་
མཁའི་ཁམས་ཀྱི་མཐས་ཀླས་པའོ། །སྙིང་རྗེ་ཆེན་པོ་བསྒོམས་པས་སེམས་ཅན་ཐམས་ཅད་ལ་
དུས་མུ་མཐའ་མེད་པར་སྙིང་རྗེ་དང་ལྡན་པའི་ཕྱིར་ན་ཕྱི་མའི་མཐའི་མུར་ཐུག་པ་ཡིན་ནོ། །
ཟག་པ་མེད་པའི་དབྱིངས་ལ་གནས་པའི་དགྲ་བཅོམ་པ་དང་། རང་སངས་རྒྱས་རྣམས་དང་།
དབང་ཐོབ་པའི་བྱང་ཆུབ་སེམས་དཔའ་རྣམས་ལ་ཡང་དེ་བཞིན་གཤེགས་པའི་ཆོས་ཀྱི་སྐུའི་
ཡོན་ཏན་གྱི་ཕ་རོལ་ཏུ་ཕྱིན་པ་རྣམ་པ་འདི་བཞི་ཐོབ་པའི་གེགས་སུ་འགྱུར་བ་ནི་འདི་བཞི་སྟེ།
འདི་ལྟ་ སྟེ། རྐྱེན་ གྱི་མཚན་ཉིད་དང་། རྒྱུའི་མཚན་ཉིད་དང་། འབྱུང་བའི་མཚན་ཉིད་དང་།
，
-3 7 -



-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འཇིག་པའི་མཚན་ཉིད་དོ། །དེ་ལ་རྐྱེན་གྱི་མཚན་ཉིད་ནི། མ་རིག་པའི་བག་ཆགས་ཀྱིས་ཏེ།
འདུ་བྱེད་རྣམས་ཀྱིས་མ་རིག་པ་བཞིན་ནོ། །རྒྱུའི་མཚན་ཉིད་ནི་མ་རིག་པའི་བག་ཆགས་ཀྱི་
སའི་རྐྱེན་ཅན་ཟག་པ་མེད་པའི་ལས་ཉིད་དེ། འདུ་བྱེད་བཞིན་ནོ། །འབྱུང་བའི་མཚན་ཉིད་ནི་
མ་རིག་པའི་བག་ཆགས་ཀྱི་སའི་རྐྱེན་དང་ལྡན་པ་ཟག་པ་མེད་པའི་ལས་ཀྱི་རྒྱུ་ཅན་ཡིད་ཀྱི་རང་
བཞིན་གྱི་ལུས་རྣམ་པ་གསུམ་གྲུབ་པ་སྟེ། ཉེ་བར་ལེན་པ་བཞིའི་རྐྱེན་དང་ལྡན་པ་ཟག་པ་དང་
བཅས་པའི་ལས་ཀྱི་རྒྱུ་ཅན་གྱི་སྲིད་པ་གསུམ་མངོན་པར་གྲུབ་པ་བཞིན་ནོ། །འཇིག་པའི་
མཚན་ཉིད་ནི་ཡིད་ཀྱི་རང་བཞིན་གྱི་ལུས་རྣམ་པ་གསུམ་མངོན་པར་འགྲུབ་པའི་རྐྱེན་ཅན་
བསམ་གྱིས་མི་ཁྱབ་པར་ཡོངས་སུ་བསྒྱུར་བའི་འཆི་འཕོ་བ་སྟེ། སྐྱེ་བའི་རྐྱེན་ཅན་གྱི་རྒ་ཤི་
བཞིན་ནོ། །དེ་ལ་དགྲ་བཅོམ་པ་དང་། རང་སངས་ རྒྱས་དང་། དབང་ཐོབ་པའི་བྱང་ཆུབ་
སེམས་དཔའ་རྣམས་ནི་ཉེ་བའི་ཉོན་མོངས་པ་ཐམས་ཅད་ཀྱི་རྟེན་དུ་གྱུར་པ་མ་རིག་པའི་བག་
ཆགས་ཀྱི་ས་མ་སྤངས་པས་ན་ཉོན་མོངས་པའི་དྲི་མ་དྲི་ང་བའི་བག་ཆགས་ཐམས་ཅད་དང་
ལྡན་པའི་ཕྱིར་གཙང་བའི་ཕ་རོལ་ཏུ་ཕྱིན་པ་རབ་ཀྱི་མཐར་ཕྱིན་པ་མི་འཐོབ་བོ། །མ་རིག་པའི་
བག་ཆགས་ཀྱི་ས་དེ་ཉིད་ལ་བརྟེན་ནས་མཚན་མའི་སྤྲོས་པ་ཀུན་དུ་སྤྱོད་པ་ཕྲ་མོ་དང་ལྡན་པའི་
ཕྱིར། དེ་དག་གི་ཕ་རོལ་ཏུ་ཕྱིན་པ་ཤིན་ཏུ་འདུས་མ་བྱས་པ་མི་འཐོབ་བོ། །དེ་ལ་མ་རིག་པའི་
བག་ཆགས་ཀྱི་ས་དེ་དང་མ་རིག་པའི་བག་ཆགས་ཀྱི་སའི་རྐྱེན་ཅན་གྱི་མཚན་མའི་སྤྲོས་པ་སྤྱོད་
པ་ཕྲ་མོས་ཀུན་ནས་བསླང་བ་ཟག་པ་མེད་པའི་ལས་ལ་བརྟེན་ནས་ཡིད་ཀྱི་རང་བཞིན་གྱི་ཕུང་
པོ་ཀུན་འབྱུང་བའི་ཕྱིར་དེ་འགགས་པ་ཤིན་ཏུ་བདེ་བའི་ཕ་རོལ་ཏུ་ཕྱིན་པ་མི་འཐོབ་བོ། །དེ་ལ་
ཇི་སྲིད་དུ་ཉོན་མོངས་པ་དང་ལས་དང་སྐྱེ་བའི་ཀུན་ནས་ཉོན་མོངས་པ་མ་ལུས་པ་འགགས་པ་
ལས་གྱུར་པ་དེ་བཞིན་གཤེགས་པའི་ཁམས་མངོན་དུ་མ་བྱས་པ་དེ་སྲིད་དུ་བསམ་གྱིས་མི་ཁྱབ་
པའི་ཡོངས་སུ་བསྒྱུར་བ་དང་ལྡན་པའི་འཆི་འཕོ་བ་དང་མི་འབྲལ་བའི་ཕྱིར། གཞན་དུ་གྱུར་པ་
-3 8 -



，
1
，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡
མེད་པ་རྟག་པའི་ཕ་རོལ་ཏུ་ཕྱིན་པ་མི་འཐོབ་བོ། །དེ་ལ་མ་རིག་པའི་བག་ཆགས་ཀྱི་ས་ནི་ཉོན་
མོངས་པའི་ཀུན་ནས་ཉོན་མོངས་པ་བཞིན་ནོ། །ཟག་པ་མེད་པའི་ལས་མངོན་པར་འདུ་བྱེད་པ་
ནི་ལས་ཀྱི་ཀུན་ནས་ཉོན་མོངས་པ་བཞིན་ནོ། །ཡིད་ཀྱི་རང་བཞིན་གྱི་ལུས་རྣམ་པ་གསུམ་
མངོན་པར་གྲུབ་པ་དང་། བསམ་གྱིས་མི་ཁྱབ་པར་ཡོངས་སུ་བསྒྱུར་བ་དང་ལྡན་པའི་འཆི་འཕོ་
བ་ནི་སྐྱེ་བའི་ཀུན་ནས་ཉོན་མོངས་པ་བཞིན་ནོ། །གཞུང་འདི་ཡང་རྒྱས་པར་ནི་མདོ་ཇི་ལྟ་བ་
བཞིན་རྟོགས་པར་བྱ་སྟེ། བཅོམ་ལྡན་འདས་དཔེར་ན་ལེན་པའི་རྐྱེན་གྱིས་ཟག་པ་དང་བཅས་
པའི་ལས་ཀྱི་རྒྱུ་ལས་བྱུང་བ་སྲིད་པ་གསུམ་འབྱུང་བ་དེ་བཞིན་དུ་བཅོམ་ལྡན་འདས་མ་རིག་
པའི་བག་ཆགས་ཀྱི་སའི་རྐྱེན་གྱིས་ཟག་པ་མེད་པའི་ལས་ཀྱི་རྒྱུ་ལས་བྱུང་བའི་དགྲ་བཅོམ་པ་
དང་། རང་སངས་རྒྱས་དང་། དབང་ཐོབ་པའི་བྱང་ཆུབ་སེམས་དཔའ་རྣམས་ཀྱི་ཡིད་ཀྱི་རང་
བཞིན་གྱི་ལུས་གསུམ་འབྱུང་སྟེ། བཅོམ་ལྡན་འདས་མ་རིག་པའི་བག་ཆགས་ཀྱི་ས་གསུམ་པོ་
འདི་དག་ཏུ་ཡིད་ཀྱི་རང་བཞིན་གྱི་ལུས་གསུམ་པོ་འདི་དག་འབྱུང་བ་དང་ཟག་པ་མེད་པའི་
ལས་མངོན་པར་འགྲུབ་པའི་རྐྱེན་ལགས་སོ་ཞེས་རྒྱས་པར་འབྱུང་ངོ༌། །གང་གི་ཕྱིར་དགྲ་
བཅོམ་པ་དང་། རང་སངས་རྒྱས་དང་། དབང་ཐོབ་པའི་བྱང་ཆུབ་སེམས་དཔའི་ཡིད་ཀྱི་རང་
བཞིན་གྱི་ལུས་འདི་གསུམ་ལ་གཙང་བ་དང་། བདག་དང་། བདེ་བ་དང་། རྟག་པའི་ཕ་རོལ་ཏུ་
ཕྱིན་པ་མེད་པ་དེའི་ཕྱིར། དེ་བཞིན་གཤེགས་པའི་ཆོས་ཀྱི་སྐུ་ཁོ་ན་རྟག་པའི་ཕ་རོལ་ཏུ་ཕྱིན་པ།
བདེ་བའི་ཕ་རོལ་ཏུ་ཕྱིན་པ། བདག་གི་ཕ་རོལ་ཏུ་ཕྱིན་པ། གཙང་བའི་ཕ་རོལ་ཏུ་ཕྱིན་པ་ཞེས་
བྱའོ། །དེ་ནི་རང་བཞིན་དག་ཕྱིར་དང་། །བག་ཆགས་སྤངས་ཕྱིར་གཙང་བ་ཡིན། །བདག་དང་
བདག་མེད་སྤྲོས་པ་དག །ཉེ་བར་ཞི་བ་དམ་པའི་བདག །ཡིད་ཀྱི་རང་བཞིན་ཕུང་པོ་དང་། །དེ་
རྒྱུ་ལོག་ཕྱིར་བདེ་བ་ཉིད། །འཁོར་བ་དང་ནི་མྱ་ངན་འདས། །མཉམ་པ་ཉིད་དུ་རྟོགས་ཕྱིར་རྟག།
མདོར་བསྡུ་ན་རྒྱུ་རྣམ་པ་གཉིས་ཀྱིས་ན་དེ་བཞིན་གཤེགས་པའི་ཆོས་ཀྱི་སྐུ་གཙང་བའི་ཕ་རོལ་
-39 -



，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཏུ་ཕྱིན་པར་རིག་པར་བྱ་སྟེ། སྤྱིའི་མཚན་ཉིད་རང་བཞིན་གྱིས་ཡོངས་སུ་དག་པ་དང་། ཁྱད་
པར་གྱི་མཚན་ཉིད་དྲི་མ་མེད་པའི་ཡོངས་སུ་དག་པས་སོ། །རྒྱུ་རྣམ་པ་གཉིས་ཀྱིས་བདག་གི་ཕ་
རོལ་ཏུ་ཕྱིན་པར་རིག་པར་བྱ་སྟེ། མུ་སྟེགས་ཀྱི་མཐའ་དང་བྲལ་བས་བདག་གི་སྤྲོས་པ་དང་
བྲལ་བའི་ཕྱིར་དང་། ཉན་ཐོས་ཀྱི་མཐའ་སྤངས་པས་བདག་མེད་པའི་སྤྲོས་པ་དང་བྲལ་བའི་
ཕྱིར་རོ། །རྒྱུ་རྣམ་པ་གཉིས་ཀྱིས་བདེ་བའི་ཕ་རོལ་ཏུ་ཕྱིན་པར་རིག་པར་བྱ་སྟེ། སྡུག་བསྔལ་
ཀུན་འབྱུང་བའི་རྣམ་པ་ཐམས་ཅད་སྤངས་པས་བག་ཆགས་ཀྱིས་མཚམས་སྦྱོར་བ་བཅོམ་པའི་
ཕྱིར་དང་། སྡུག་བསྔལ་འགོག་པའི་རྣམ་པ་ཐམས་ཅད་མངོན་དུ་བྱས་པས་ཡིད་ཀྱི་རང་བཞིན་
གྱི་ལུས་འགགས་པ་མངོན་དུ་བྱས་པའི་ཕྱིར་རོ། །རྒྱུ་རྣམ་པ་གཉིས་ཀྱིས་རྟག་པའི་ཕ་རོལ་ཏུ་
ཕྱིན་པར་རིག་པར་བྱའོ། །འཁོར་བ་མི་རྟག་མི་འབྲིད་པས་ཆད་པའི་མཐར་མ་ལྷུང་བའི་ཕྱིར་
དང༌། མྱ་ངན་ལས་འདས་པ་རྟག་པ་མི་སྣོན་པས། རྟག་པའི་མཐར་མ་ལྷུང་བའི་ཕྱིར་རོ། །ཇི་
སྐད་དུ། བཅོམ་ལྡན་འདས་གལ་ཏེ་འདུ་བྱེད་མི་རྟག་གོ་ཞེས་བགྱི་བར་ལྟ་ན་དེའི་ཆད་པར་ལྟ་
བར་འགྱུར་ཏེ། དེ་ནི་དེའི་ཡང་དག་པ་མ་ལགས་པའི་ལྟ་བར་འགྱུར་རོ། །བཅོམ་ལྡན་འདས་
གལ་ཏེ་མྱ་ངན་ལས་འདས་པ་རྟག་པ་ཞེས་བགྱི་བར་ལྟ་ན། དེ་ནི་དེའི་རྟག་པའི་ལྟ་བར་འགྱུར་
ཏེ༑ དེ་ནི་དེའི་ཡང་དག་པ་མ་ལགས་པའི་ལྟ་བར་འགྱུར་རོ་ཞེས་གསུངས་པ་བཞིན་ནོ། །ཆོས་
ཀྱི་དབྱིངས་ཀྱི་ཚུལ་གྱི་སྒོ་འདིས་ནི་དོན་དམ་པར་འཁོར་བ་ཉིད་མྱ་ངན་ལས་འདས་པར་བརྗོད་
པ་ཡིན་ཏེ། གཉིས་ཀ་ལྟར་རྣམ་པར་མི་རྟོག་པ་མི་གནས་པའི་མྱ་ངན་ལས་འདས་པ་མངོན་དུ་
བྱེད་པའི་ཕྱིར་རོ། །དེ་ལྟ་མོད་ཀྱི་རྒྱུ་གཉིས་ཀྱིས་ཁྱད་པར་མེད་པར་སེམས་ཅན་ཐམས་ཅད་ལ་
ཉེ་བ་དང་རིང་བ་འབྲེལ་པས་མི་གནས་པའི་གནས་ཐོབ་པ་ཙམ་བསྟན་པ་ཡིན་ནོ། །རྒྱུ་གཉིས་
པོ་གང་དག་གིས་ཤེ་ན། འདི་ལ་བྱང་ཆུབ་སེམས་དཔའ་ནི་ཁྱད་པར་མེད་པར་སེམས་ཅན་
ཐམས་ཅད་ལ་ཉེ་བ་མ་ཡིན་ཏེ། ཤེས་རབ་ཀྱིས་སྲེད་པའི་བག་ལ་ཉལ་མཐའ་དག་སྤངས་པའི་
-40 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
ཕྱིར་རོ། །རིང་བ་ཡང་ཡོད་པ་མ་ཡིན་ཏེ། སྙིང་རྗེ་ཆེན་པོས་དེ་དག་ཡོངས་སུ་མ་བཏང་བའི་
ཕྱིར་རོ། །འདི་ནི་མི་གནས་པའི་རང་བཞིན་ཡང་དག་པར་རྫོགས་པའི་བྱང་ཆུབ་རྗེས་སུ་འཐོབ་
པའི་ཐབས་ཏེ། ཤེས་རབ་ཀྱིས་ནི་བྱང་ཆུབ་སེམས་དཔའི་སྲེད་པའི་བག་ལ་ཉལ་མཐའ་དག་
སྤངས་པས་ན་བདག་ལ་ཕན་པའི་ཕྱིར། མྱ་ངན་ལས་འདས་པ་ལ་བརྟེན་པའི་བསམ་པ་ཅན་
ཡོངས་སུ་མྱ་ངན་ལས་མི་འདའ་བའི་རིགས་ཅན་བཞིན་དུ་འཁོར་བ་ལ་མི་གནས་ལ། སྙིང་རྗེ་
ཆེན་པོས་སྡུག་བསྔལ་བའི་སེམས་ཅན་ཡོངས་སུ་མ་བཏང་བས་ནི་གཞན་ལ་ཕན་པའི་ཕྱིར།
འཁོར་བ་ལ་བརྟེན་པའི་སྦྱོར་བ་ཅན་ཞི་བ་བགྲོད་པ་གཅིག་པའི་རིགས་ཅན་བཞིན་དུ་མྱ་ངན་
ལས་འདས་པ་ལ་མི་གནས་སོ། །དེ་ལྟར་ན་ཆོས་གཉིས་པོ་འདི་ནི་བླ་ན་མེད་པའི་བྱང་ཆུབ་ཀྱི་
རྩ་བའི་གནས་སུ་བསྟན་པ་ནི། བདག་སྲེད་མ་ལུས་ཤེས་རབ་ཀྱིས་བཅད་དེ། །སེམས་ཅན་
སྲེད་ཕྱིར་བརྩེ་ལྡན་ཞི་ཐོབ་མིན། །དེ་ལྟར་བློ་བརྩེ་བྱང་ཆུབ་ཐབས་བརྟེན་ནས། །འཕགས་པ་
འཁོར་བའམ་མྱ་ངན་འདའ་མི་འགྱུར། །དེ་ལ་སྔར་གྱི་དབང་དུ་བྱས་པའི་ལས་ཀྱི་དོན་ལས་
བརྩམས་པའི་ཚིགས་སུ་བཅད་པ་ཕྱེད་ཕྱི་མས་ཅི་སྟོན་ཞེ་ན། གལ་ཏེ་སངས་རྒྱས་ཁམས་མེད་
ན༑ ༑སྡུག་ལའང་སྐྱོ་བར་མི་འགྱུར་ཞིང་། །མྱ་ངན་འདས་ལ་འདོད་པ་དང་། །དོན་གཉེར་སྨོན་
པའང་མེད་པར་འགྱུར། །ཇི་སྐད་དུ། བཅོམ་ལྡན་འདས་གལ་ཏེ་དེ་བཞིན་གཤེགས་པའི་སྙིང་
པོ་མ་མཆིས་ན་ནི། སྡུག་བསྔལ་ལ་ཡང་སྐྱོ་བར་མི་འགྱུར་ན། མྱ་ངན་ལས་འདས་པ་ལ་འདོད་
པ་ དང་། འདུན་པ་དང་། དོན་དུ་གཉེར་བ་དང་། སྨོན་པ་ ཡང་མེད་པར་འགྱུར་རོ། །ཞེས་
གསུངས་པ་ཡིན་ནོ། །དེ་ལ་མདོར་བསྡུ་ན། སངས་རྒྱས་ཀྱི་ཁམས་རྣམ་པར་དག་པའི་རིགས་
ནི་ལོག་པ་ཉིད་དུ་ངེས་པའི་སེམས་ཅན་རྣམས་ལ་ཡང་ལས་རྣམ་པ་གཉིས་ཉེ་བར་གནས་པར་
བྱེད་དེ། འཁོར་བ་ལ་སྡུག་བསྔལ་བའི་ཉེས་པ་མཐོང་བ་ལ་བརྟེན་ནས་སྐྱོ་བ་སྐྱེད་པར་བྱེད་པ་
དང༌། མྱ་ངན་ལས་འདས་པ་ལ་བདེ་བའི་ཕན་ཡོན་མཐོང་བ་ལ་བརྟེན་ནས། འདུན་པ་དང་།
-4 1 -



，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འདོད་པ་དང་། དོན་དུ་གཉེར་བ་དང་། སྨོན་པ་སྐྱེད་པར་བྱེད་པའོ། །དེ་ལ་འདུན་པ་ནི་མངོན་
པར་འདོད་པའོ། །འདོད་པ་ནི་མངོན་པར་འདོད་པའི་དོན་ཐོབ་པ་ལ་ཕྱོགས་པའོ། །དོན་དུ་
གཉེར་བ་ནི་མངོན་པར་འདོད་པའི་དོན་ཐོབ་པའི་ཐབས་ཚོལ་བའོ། །སྨོན་པ་ནི་གང་མངོན་
པར་འདོད་པའི་དོན་ལ་སེམས་མངོན་པར་འདུན་པར་བྱེད་པའོ། །སྲིད་དང་མྱ་ངན་འདས་ལ་
དེའི། །སྡུག་བདེའི་སྐྱོན་ཡོན་མཐོང་བ་འདི། །རིགས་ཡོད་ལས་ཡིན་གང་ཕྱིར་དེ། །རིགས་
མེད་དག་ལ་མེད་ཕྱིར་རོ། །དཀར་པོའི་ཆོས་དང་ལྡན་པའི་གང་ཟག་གིས་འཁོར་བ་ལ་སྡུག་
བསྔལ་གྱི་ཉེས་པ་མཐོང་བ་དང་། མྱ་ངན་ལས་འདས་པ་ལ་བདེ་བའི་ཕན་ཡོན་མཐོང་བ་གང་
ཡིན་པ་འདི་ཡང་རིགས་ཡོད་པ་ལས་གྱུར་པ་ཡིན་གྱི། རྒྱུ་མེད་རྐྱེན་མེད་པ་ནི་མ་ཡིན་ནོ། །དེ་
ཅིའི་ཕྱིར་ཞེ་ན། གལ་ཏེ་སྡིག་པ་མི་ཟད་པ་དང་ལྡན་པའི་ཚུལ་གྱིས་རྒྱུ་མེད་རྐྱེན་མེད་པར་དེར་
འགྱུར་ན་ནི། ལོག་སྲེད་ཅན་ཡོངས་སུ་མྱ་ངན་ལས་མི་འདའ་བའི་རིགས་ཅན་རྣམས་ལ་ཡང་
དེར་འགྱུར་ན། ཇི་སྲིད་དུ་གློ་བུར་གྱི་དྲི་མ་རྣམ་པར་དག་པའི་རིགས་སྐྱེས་བུ་དམ་པ་ལ་བརྟེན་
པ་ལ་སོགས་པ་འཁོར་ལོ་བཞི་ཡང་དག་པར་འབྱོར་པའི་ཚུལ་གྱིས། གསུམ་ལས་གང་ཡང་
རུང་བའི་ཆོས་ལ་མོས་པ། སྐྱེད་པར་བྱེད་པ་མ་ཡིན་པ་དེ་སྲིད་དུ་ནི་འགྱུར་བ་ཡང་མ་ཡིན་ནོ། །
གང་གི་ཕྱིར་དེའི་འོག་ཏུ་ཐ་ན་ལོག་པ་ཉིད་དུ་ངེས་པའི་རྒྱུད་དུ་འགྱུར་བའི་སེམས་ཅན་རྣམས་
ཀྱི་ལུས་ལ་ཡང་དེ་བཞིན་གཤེགས་པའི་ཉི་མའི་དཀྱིལ་འཁོར་གྱི་ཡེ་ཤེས་ཀྱི་འོད་ཟེར་ཕོག་
པས་དེ་དག་ལ་ཕན་འདོགས་པར་འགྱུར་ཞིང་། མ་འོངས་པའི་རྒྱུ་ཡང་དག་པར་བསྐྱེད་པས་ན།།
དགེ་བའི་ཆོས་རྣམས་ཀྱིས་རྣམ་པར་འཕེལ་བར་ཡང་འགྱུར་རོ་ཞེས་གསུངས་སོ། །འདི་སྐད་
དུ༑ ལོག་སྲེད་ཅན་གཏན་ཡོངས་སུ་མྱ་ངན་ལས་མི་འདའ་བའི་ཆོས་ཅན་ཞེས་གསུངས་པ་གང་
ཡིན་པ་དེ་ནི་ཐེག་པ་ཆེན་པོའི་ཆོས་ལ་སྡང་བ་ལོག་སྲེད་ཅན་ཉིད་ཀྱི་རྒྱུ་ཡིན་པའི་ཕྱིར། ཐེག་པ་
ཆེན་པོའི་ཆོས་ལ་སྡང་བ་བཟློག་པའི་དོན་དུ། དུས་གཞན་ལ་དགོངས་ནས་གསུངས་པ་ཡིན་
L
，
-4 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ནོ༑ ༑རང་བཞིན་གྱིས་རྣམ་པར་དག་པའི་རིགས་ཡོད་པའི་ཕྱིར། འགའ་ཡང་གཏན་རྣམ་པར་
དག་པར་མི་འགྱུར་བ་ནི་འོས་པ་མ་ཡིན་ཏེ། གང་གི་ཕྱིར་བཅོམ་ལྡན་འདས་ཀྱིས་ཁྱད་པར་
མེད་པར་སེམས་ཅན་ཐམས་ཅད་ལ་རྣམ་པར་དག་པར་རུང་བ་ཉིད་ཡོད་པ་ལ་དགོངས་ནས།
ཐོག་མེད་གྱུར་ཀྱང་ཐ་མ་དང་ལྡན་པ། །རང་བཞིན་གྱིས་དག་རྟག་པའི་ཆོས་ཅན་ནི། །ཐོག་
མེད་སྦུབས་ཀྱིས་ཕྱི་བསྒྲིབས་མི་མཐོང་སྟེ། །ཇི་ལྟར་གསེར་གྱི་གཟུགས་ནི་བསྒྲིབས་པ་བཞིན།།
ཞེས་གསུངས་སོ། །དེ་ལ་ལྡན་པའི་དོན་ལས་བརྩམས་ཏེ་ཚིགས་སུ་བཅད་པ། རྒྱ་མཚོ་ཆེ་
བཞིན་དཔག་མེད་པའི། །ཡོན་ཏན་རིན་ཆེན་མི་ཟད་གནས། །དབྱེར་མེད་ཡོན་ཏན་དང་ལྡན་
པའི། །ངོ་བོ་ཉིད་ཕྱིར་མར་མེ་བཞིན། །དེ་ལ་ཚིགས་སུ་བཅད་པ་ཕྱེད་སྔ་མས་ཅི་སྟོན་ཞེ་ན།
ཆོས་སྐུ་རྒྱལ་བའི་ཡེ་ཤེས་དང་། །ཐུགས་རྗེའི་ཁམས་ནི་བསྡུས་པའི་ཕྱིར། །སྣོད་དང་རིན་ཆེན་
ཆུ་ཡིས་ནི། །རྒྱ་མཚོ་དང་ནི་མཚུངས་པར་བསྟན། །གོ་རིམ་ཇི་ལྟ་བར་གནས་གསུམ་པོ་རྣམས་
ཀྱི་རྒྱ་མཚོ་ཆེན་པོ་དང་ཆོས་མཐུན་པ་རྣམ་པ་གསུམ་གྱིས་ན། དེ་བཞིན་གཤེགས་པའི་ཁམས་
རྒྱུ་དང་ལྡན་པའི་དབང་དུ་བྱས་ཏེ་ལྡན་པའི་དོན་དུ་རིག་པར་བྱའོ། །གནས་གསུམ་པོ་གང་ཞེ་
ན༑ འདི་ལྟ་སྟེ། ཆོས་ཀྱི་སྐུ་རྣམ་པར་དག་པའི་རྒྱུ་དང་། སངས་རྒྱས་ཀྱི་ཡེ་ཤེས་ཐོབ་པའི་རྒྱུ་
དང༌། དེ་བཞིན་གཤེགས་པའི་ཐུགས་རྗེ་ཆེན་པོ་འཇུག་པའི་རྒྱུའོ། །
དེ་ལ་ཆོས་ཀྱི་སྐུ་རྣམ་པར་དག་པའི་རྒྱུ་ནི་ཐེག་པ་ཆེན་པོ་ལ་མོས་པ་སྒོམ་པར་བལྟའོ། །
སངས་རྒྱས་ཀྱི་ཡེ་ཤེས་ཐོབ་པའི་རྒྱུ་ནི། ཤེས་རབ་དང་ཏིང་ངེ་འཛིན་གྱི་སྒོ་སྒོམ་པའོ། །དེ་
བཞིན་གཤེགས་པའི་ཐུགས་རྗེ་ཆེན་པོ་འཇུག་པའི་རྒྱུ་ནི། བྱང་ཆུབ་སེམས་དཔའི་སྙིང་རྗེ་ཆེན་
པོ་སྒོམ་པའོ། །དེ་ལ་ཐེག་པ་ཆེན་པོའི་ཆོས་ལ་མོས་པ་སྒོམ་པ་ནི། སྣོད་དང་ཆོས་མཐུན་པ་སྟེ།
དཔག་ཏུ་མེད་པ་ཟད་མི་ཤེས་པའི་ཤེས་པ་དང་། ཏིང་ངེ་འཛིན་གྱི་རིན་པོ་ཆེ་དང་ཐུགས་རྗེའི་ཆུ་
རྣམས་དེར་འདུ་བའི་ཕྱིར་རོ། །ཤེས་རབ་དང་ཏིང་ངེ་འཛིན་གྱི་སྒོ་སྒོམ་པ་ནི། རིན་པོ་ཆེ་དང་
-4 3 -



，
，
，
，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཆོས་མཐུན་པ་སྟེ། དེ་ནི་རྣམ་པར་རྟོག་པ་མེད་པའི་ཕྱིར་དང་། མཐུ་བསམ་གྱིས་མི་ཁྱབ་པའི་
ཡོན་ཏན་དང་ལྡན་པའི་ཕྱིར་རོ། །བྱང་ཆུབ་སེམས་དཔའི་སྙིང་རྗེ་སྒོམ་པ་ནི་ཆུ་དང་ཆོས་མཐུན་
པ་སྟེ། དེ་ནི་འགྲོ་བ་ཐམས་ཅད་ལ་མཆོག་ཏུ་བརླན་པའི་རང་བཞིན་གྱི་རོ་གཅིག་པ་དང་ལྡན་
པའི་ཕྱིར་རོ། །ཆོས་གསུམ་པོ་དེ་དག་ཀྱང་རྒྱུ་གསུམ་པོ་འདིས་དེ་དང་འབྲེལ་པ་དང་ལྡན་པ་ནི་
ལྡན་པ་ཞེས་བརྗོད་དོ། །དེ་ལ་ཚིགས་སུ་བཅད་པ་ཕྱེད་ཕྱི་མས་ཅི་བསྟན་ཞེ་ན། དྲི་མེད་གནས་
ལ་མངོན་ཤེས་དང་། །ཡེ་ཤེས་དྲི་མེད་དེ་ཉིད་དང་། །རྣམ་དབྱེ་མེད་ཕྱིར་མར་མེ་ཡི། །སྣང་དང་
དྲོ་མདོག་ཆོས་མཚུངས་ཅན། །གོ་རིམ་ཇི་ལྟར་བར་གནས་གསུམ་པོ་རྣམས་ཀྱི་མར་མེ་དང་
ཆོས་མཐུན་པ་རྣམ་པ་གསུམ་གྱིས་ནི་དེ་བཞིན་གཤེགས་པའི་ཁམས་ལ་འབྲས་བུ་དང་ལྡན་
པའི་དབང་དུ་བྱས་ཏེ་ལྡན་པའི་དོན་དུ་རིག་པར་བྱའོ། །གནས་གསུམ་གང་ཞེ་ན། འདི་ལྟ་སྟེ།
མངོན་པར་ཤེས་པ་དང་། ཟག་པ་ཟད་པའི་ཡེ་ཤེས་དང་། ཟག་པ་ཟད་པའོ། །དེ་ལ་མངོན་
པར་ཤེས་པ་ལྔ་ནི་སྣང་བ་དང་ཆོས་མཚུངས་པ་སྟེ། དེ་དག་ནི་དོན་ཉམས་སུ་མྱོང་བའི་མི་
མཐུན་པའི་ཕྱོགས་ཀྱི་མུན་པ་འཇོམས་པ་ཉིད་དུ་ཉེ་བར་གནས་པའི་མཚན་ཉིད་ཀྱི་ཕྱིར་རོ། །
ཟག་པ་མེད་པའི་ཡེ་ཤེས་ནི། དྲོ་བ་དང་ཆོས་མཐུན་པ་སྟེ། དེ་ལ་ལས་དང་ཉོན་མོངས་པའི་
བུད་ཤིང་མ་ལུས་པ་སྲེག་པ་ཉེ་བར་གནས་པའི་མཚན་ཉིད་ཀྱི་ཕྱིར་རོ། །གནས་ཡོངས་སུ་
འགྱུར་བའི་ཟག་པ་ཟད་པ་ནི་མདོག་དང་ཆོས་མཐུན་པ་སྟེ། དེ་ནི་ཤིན་ཏུ་དྲི་མ་མེད་པའི་རྣམ་
པར་དག་པ་འོད་གསལ་བའི་མཚན་ཉིད་ཀྱི་ཕྱིར་རོ། །དེ་ལ་དྲི་མ་མེད་པ་ནི་ཉོན་མོངས་པའི་
སྒྲིབ་པ་སྤངས་པའི་ཕྱིར་རོ། །རྣམ་པར་དག་པ་ནི་ཤེས་བྱའི་སྒྲིབ་པ་སྤངས་པའི་ཕྱིར་རོ། །འོད་
གསལ་བ་ནི་དེ་གཉི་ག་གློ་བུར་བ་ཉིད་ཀྱི་རང་བཞིན་མ་ཡིན་པའི་ཕྱིར་རོ། །དེ་ལྟར་ཟག་པ་
མེད་པའི་མངོན་པར་ཤེས་པ་དང་། ཡེ་ཤེས་དང་སྤངས་པས་བསྡུས་པ་མི་སློབ་པའི་རྒྱུད་ཀྱི་
ཆོས་བདུན་པོ་འདི་དག་ཟག་པ་མེད་པའི་དབྱིངས་ན་ཕན་ཚུན་རྣམ་པར་དབྱེ་བ་མེད་པ་ནི། སོ་
-4 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། །༡།
སོ་མ་ཡིན་པའི་ཆོས་ཀྱི་དབྱིངས་དང་མཉམ་པ་ཉིད་ཀྱིས་ལྡན་པ་ནི་ལྡན་པ་ཞེས་བྱའོ། །ལན་
པའི་དོན་ལ་བརྩམས་པའི་དཔེ་འདི་ནི་རྒྱས་པར་མདོ་ཇི་ལྟ་བ་བཞིན་རྟོགས་པར་བྱ་སྟེ། ཤཱ་
རིའི་བུ་དཔེར་ན་མར་མེ་ནི་འདི་ལྟ་སྟེ། སྣང་བ་དང་དྲོ་བ་དང་མདོག་དག་གིས་སམ། ནོར་བུ་
སྣང་བ་དང་མདོག་དང་དབྱིབས་དག་གིས་རྣམ་པར་དབྱེར་མེད་པའི་ཆོས་ཅན་དང་མ་བྲལ་
བའི་ཡོན་ཏན་ཅན་ནོ། །ཤཱ་རིའི་བུ་དེ་བཞིན་དུ་དེ་བཞིན་གཤེགས་པས་བསྟན་པའི་ཆོས་ཀྱི་སྐུ་
ནི་འདི་ལྟ་སྟེ། གང་གཱའི་ཀླུང་གི་བྱེ་མ་སྙེད་འདས་པ་དེ་བཞིན་གཤེགས་པའི་ཆོས་རྣམས་ཀྱིས་
རྣམ་པར་དབྱེ་བ་མེད་པའི་ཆོས་ཅན་མ་བྲལ་བའི་ཡེ་ཤེས་ཀྱི་ཡོན་ཏན་ཅན་ནོ་ཞེས་གསུངས་སོ།།
དེ་ལ་འཇུག་པའི་དོན་ལས་བརྩམས་ཏེ་ཚིགས་སུ་བཅད་པ། སོ་སོའི་སྐྱེས་འཕགས་རྫོགས་
སངས་ ཀྱི། །དེ་བཞིན་ཉིད་དབྱེའི་འཇུག་པ་ལས། །དེ་ཉིད་གཟིགས་པས་སེམས་ཅན་ལ།།
རྒྱལ་བའི་སྙིང་པོ་འདི་བསྟན་ནོ། །འདིས་ཅི་བསྟན་ཞེ་ན། སོ་སོའི་སྐྱེ་བོ་ཕྱིན་ཅི་ལོག །བདེན་
པ་མཐོང་བ་བཟློག་པ་སྟེ། །དེ་བཞིན་གཤེགས་པ་ཇི་ལྟ་བཞིན། །ཕྱིན་ཅི་མ་ལོག་སྤྲོས་མེད་
ཉིད། །དེ་བཞིན་གཤེགས་པའི་ཁམས་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་པར་རྣམ་
པར་མི་རྟོག་པའི་ཡེ་ཤེས་ཀྱི་སྒོ་ལ་གདམས་པ་ལས་བརྩམས་ཏེ། བྱང་ཆུབ་སེམས་དཔའ་
རྣམས་ལ་ཆོས་ཐམས་ཅད་ཀྱི་དེ་བཞིན་ཉིད་རྣམ་པར་དག་པ་སྤྱིའི་མཚན་ཉིད་བསྟན་པ་གང་
ཡིན་པ་དེ་ལ་གང་ཟག་རྣམ་པ་གསུམ་པོ་དེ་ཁོ་ན་མ་མཐོང་བ་སོ་སོའི་སྐྱེ་བོ་དང་། དེ་ཁོ་ན་
མཐོང་བ་འཕགས་པ་དང་། དེ་ཁོ་ན་མཐོང་བ་རྣམ་པར་དག་པའི་མཐར་ཕྱིན་པ་དེ་བཞིན་
གཤེགས་པ་རྣམས་ཀྱི་འཇུག་པ་རྣམ་པ་གསུམ་ཐ་དད་པར་རིག་པར་བྱ་སྟེ། འདི་ལྟ་སྟེ། ཕྱིན་
ཅི་ལོག་པ་དང་ཕྱིན་ཅི་མ་ལོག་པ་དང་། ཡང་དག་པར་ཕྱིན་ཅི་མ་ལོག་པ་སྤྲོས་པ་མེད་པ་སྟེ།
གོ་རིམ་བཞིན་ནོ། །དེ་ལ་ཕྱིན་ཅི་ལོག་ནི་བྱིས་པ་རྣམས་ཀྱི་སྟེ། འདུ་ཤེས་དང་སེམས་དང་ལྟ་བ་
ཕྱིན་ཅི་ལོག་པའི་ཕྱིར་རོ། །བཟློག་པས་ཕྱིན་ཅི་མ་ལོག་པ་ནི་འཕགས་པ་རྣམས་ཀྱི་སྟེ། དེ་
- 4 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
སྤངས་པའི་ཕྱིར་རོ། །ཡང་དག་པར་ཕྱིན་ཅི་མ་ལོག་པའི་སྤྲོས་པ་མེད་པ་ནི། ཡང་དག་པར་
རྫོགས་པའི་སངས་རྒྱས་རྣམས་ཀྱི་སྟེ། བག་ཆགས་དང་བཅས་པའི་ཉོན་མོངས་པ་དང་། ཤེས་
བྱའི་སྒྲིབ་པ་བཅོམ་པའི་ཕྱིར་རོ། །འདི་ཕན་ཆད་ནི་འཇུག་པའི་དོན་ཉིད་ལས་བརྩམས་ཏེ། དེ་
ལས་གཞན་པའི་དོན་རྣམ་པ་བཞིའི་དབྱེ་བ་སྟོན་པར་རིག་པར་བྱའོ། །
དེ་ལ་གང་ཟག་འདི་གསུམ་གྱི་གནས་སྐབས་ཀྱི་རབ་ཏུ་དབྱེ་བ་ལས་བརྩམས་ཏེ་
ཚིགས་སུ་བཅད་པ། མ་དག་མ་དག་དག་པ་དང་། །ཤིན་ཏུ་རྣམ་དག་གོ་རིམ་བཞིན། །སེམས་
ཅན་བྱང་ཆུབ་སེམས་དཔའ་དང་། །དེ་བཞིན་གཤེགས་པ་ཞེས་བརྗོད་དོ། །འདིས་ཅི་བསྟན་ཞེ་
ན༑ ངོ་བོ་ཉིད་ལ་སོགས་པའི་དོན། །འདི་དྲུག་གིས་ནི་བསྡུས་པ་ཡི། ཁམས་ནི་གནས་སྐབས་
གསུམ་དག་ཏུ། །མིང་གསུམ་གྱིས་ནི་བསྟན་པ་ཉིད། །དེ་ལྟར་གང་ཅི་ཡང་རུང་སྟེ། བཅོམ་
ལྡན་འདས་ཀྱིས་ཆོས་ཀྱི་རྣམ་གྲངས་ཀྱི་སྒོ་དུ་མར་རྒྱས་པར་བསྟན་པའི་ཟག་པ་མེད་པའི་
ཁམས་བསྟན་པ་ངོ་བོ་དང་། རྒྱུ་དང་། འབྲས་བུ་དང་། ལས་དང་། ལྡན་པ་དང་། འཇུག་པའི་
དོན་དྲུག་པོ་འདིས་བསྡུས་པ་དེ་ཐམས་ཅད་ནི་མདོར་བསྡུས་ཏེ། གནས་སྐབས་གསུམ་དུ་གོ་
རིམ་བཞིན་དུ་མིང་གསུམ་བསྟན་པས་བསྟན་པར་རིག་པར་བྱ་སྟེ། འདི་ལྟ་སྟེ། མ་དག་པའི་
གནས་སྐབས་སུ་ནི་སེམས་ཅན་གྱི་ཁམས་ཞེས་བྱ་བ་དང་། མ་དག་པ་དང་། དག་པའི་གནས་
སྐབས་སུ་ནི་བྱང་ཆུབ་སེམས་དཔའ་ཞེས་བྱ་བ་དང་། ཤིན་ཏུ་རྣམ་པར་དག་པའི་གནས་སྐབས་
སུ་ནི་དེ་བཞིན་གཤེགས་པ་ཞེས་བྱའོ། །ཇི་སྐད་དུ། བཅོམ་ལྡན་འདས་ཀྱིས་ཤཱ་རིའི་བུ་ཆོས་ཀྱི་
སྐུ་དེ་ཉིད་ཉོན་མོངས་པའི་སྦུབས་བྱེ་བ་མཐའ་ཡས་པས་གཏུམས་པས། འཁོར་བའི་རྒྱུན་གྱིས་
ཁྱེར་བ། ཐོག་མ་དང་ཐ་མ་མེད་པའི་འཁོར་བའི་འགྲོ་བར་འཆི་བ་དང་། སྐྱེ་བ་དག་ཏུ་འཁོར་
བ་ནི་སེམས་ཅན་གྱི་ཁམས་ཞེས་བརྗོད་དོ། །ཤཱ་རིའི་བུ་ཆོས་ཀྱི་སྐུ་དེ་ཉིད་འཁོར་བའི་རྒྱུན་གྱི་
སྡུག་བསྔལ་ལས་སྐྱོ་བར་གྱུར་པ། འདོད་པའི་ཡུལ་ཐམས་ཅད་ལ་ཆགས་པ་དང་བྲལ་བ་ཕ་
，
- 4
6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
རོལ་ཏུ་ཕྱིན་པ་བཅུའི་ཁོངས་སུ་གཏོགས་པ། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གིས་བྱང་ཆུབ་
ཀྱི་དོན་དུ་སྤྱད་པ་སྤྱོད་པ་ནི་བྱང་ཆུབ་སེམས་དཔའ་ཞེས་བརྗོད་དོ། །ཤཱ་རིའི་བུ་ཆོས་ཀྱི་སྐུ་དེ་
ཉིད་ཉོན་མོངས་པའི་སྦུབས་ཐམས་ཅད་ལས་ཡོངས་སུ་གྲོལ་བ། སྡུག་བསྔལ་བ་ཐམས་ཅད་
ལས་འདས་པ། །ཉེ་བའི་ཉོན་མོངས་པའི་དྲི་མ་མཐའ་དག་དང་བྲལ་བ། དག་པ་རྣམ་པར་དག་
པ་མཆོག་ཏུ་ཡོངས་སུ་དག་པའི་ཆོས་ཉིད་ལ་གནས་པ། སེམས་ཅན་ཐམས་ཅད་ཀྱིས་བལྟ་
བར་བྱ་བའི་ས་ལ་བཞུགས་པ། ཤེས་བྱའི་ས་ཐམས་ཅད་ལ་གཉིས་སུ་མེད་པའི་སྐྱེས་བུའི་མཐུ་
ཐོབ་པ། སྒྲིབ་པ་མེད་པའི་ཆོས་ཅན་ཆོས་ཐམས་ཅད་ཀྱི་དབང་ཕྱུག་གི་སྟོབས་ཐོགས་པ་མེད་
པ་ཐོབ་པ་ནི། དེབཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞེས་
བརྗོད་དོ། །ཞེས་ གསུངས་ པ་ བཞིན་ནོ། །དེ་ བཞིན་གཤེགས་པའི་ ཁམས་ གནས་ སྐབས་
གསུམ་པོ་དེ་དག་ཉིད་དུ་ཐམས་ཅད་དུ་འགྲོ་བའི་དོན་ལས་བརྩམས་ཏེ་ཚིགས་སུ་བཅད་པ།
ཇི་ལྟར་རྟོག་མེད་བདག་ཉིད་ཅན། །ནམ་མཁའ་ཀུན་ཏུ་རྗེས་སོང་ལྟར། །སེམས་ཀྱི་རང་
བཞིན་དྲི་མེད་དབྱིངས། །དེ་བཞིན་ཀུན་ཏུ་འགྲོ་བ་ཉིད། །འདིས་ཅི་བསྟན་ཞེ་ན། དེའི་སྤྱིའི་
མཚན་ཉིད་ཉེས་པ་དང་། །ཡོན་ཏན་མཐར་ཐུག་ཁྱབ་པ་སྟེ། །གཟུགས་ཀྱི་རྣམ་པ་དམན་པ་
དང་། །བར་མ་མཆོག་ལ་ནམ་མཁའ་བཞིན། །སོ་སོའི་སྐྱེ་བོ་དང་། འཕགས་པ་དང་། ཡང་
དག་པར་རྫོགས་པའི་སངས་རྒྱས་རྣམས་ཀྱི་སེམས་ཀྱི་རང་བཞིན་རྣམ་པར་མི་རྟོག་པ་གང་
ཡིན་པ་དེ་ནི་སྤྱིའི་མཚན་ཉིད་ཡིན་པའི་ཕྱིར་ཉེས་པ་དང་། ཡོན་ཏན་དང་། ཡོན་ཏན་རྣམ་པར་
དག་པ་མཐར་ཐུག་པའི་གནས་སྐབས་གསུམ་གར་ཡང་རྗེས་སུ་སོང་བ། རྗེས་སུ་ཞུགས་པ།
མཚུངས་པ། དུས་ཐམས་ཅད་དུ་ཁྱད་པར་མེད་པར་འགྱུར་བ་སྟེ། གོ་རིམ་ཇི་ལྟ་བཞིན་ས་དང་།
ཟངས་དང་། གསེར་གྱི་སྣོད་ཀྱི་ནམ་མཁའ་བཞིན་ནོ། །དེ་ཉིད་ཀྱི་ཕྱིར་གནས་སྐབས་བསྟན་
པའི་དེ་མ་ཐག་ཏུ། ཤཱ་རིའི་བུ་དེའི་ཕྱིར་ན་སེམས་ཅན་གྱི་ཁམས་ཀྱང་གཞན་ལ། ཆོས་ཀྱི་སྐུ་
-4 7-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཡང་གཞན་པ་ནི་མ་ཡིན་ཏེ། སེམས་ཅན་གྱི་ཁམས་ཉིད་ཆོས་ཀྱི་སྐུ། ཆོས་ཀྱི་སྐུ་ཉིད་ཀྱང་
སེམས་ཅན་གྱི་ཁམས་ཏེ། འདི་ནི་དོན་གྱིས་གཉིས་སུ་མེད་དེ་ཡི་གེ་ཙམ་དང་ཐ་དད་པ་ཡིན་ནོ་
ཞེས་གསུངས་པ་བཞིན་ནོ། །དེ་བཞིན་གཤེགས་པའི་ཁམས་གནས་སྐབས་གསུམ་པོ་འདི་
ཐམས་ཅད་དུ་སོང་བ་ཡིན་ཡང་དེ་ཀུན་ནས་ཉོན་མོངས་པ་དང་རྣམ་པར་བྱང་བ་དག་གིས་མི་
འགྱུར་བའི་དོན་ལས་བརྩམས་ཏེ། ཚིགས་སུ་བཅད་པ་བཅུ་བཞིའོ། །འདི་ནི་དེ་དག་གི་བསྡུས་
པའི་དོན་དུ་རིག་པར་བྱའོ། །ཉེས་པའི་གློ་བུར་དང་ལྡན་དང་། །ཡོན་ཏན་རང་བཞིན་ཉིད་ལྡན་
ཕྱིར། །ཇི་ལྟར་སྔར་བཞིན་ཕྱིས་ དེ་བཞིན། །འགྱུར་བ་མེད་ པའི་ཆོས་ཉིད་དོ། །ཚིགས་སུ་
བཅད་པ་བཅུ་གཉིས་དང་། །གཅིག་གིས་ནི་གོ་རིམ་བཞིན་དུ་མ་དག་པའི་གནས་སྐབས་དང་།
མ་དག་པ་དང་དག་པའི་གནས་སྐབས་ན་ཉོན་མོངས་པ་དང་ཉེ་བའི་ཉོན་མོངས་པ་དག་གློ་བུར་
བ་དང་ལྡན་པའི་ཕྱིར་དང་། ཚིགས་སུ་བཅད་པ་བཅུ་བཞི་པས་ནི་ཤིན་ཏུ་རྣམ་པར་དག་པའི་
གནས་སྐབས་ན་རྣམ་པར་དབྱེ་བ་མེད་ཅིང་བྲལ་མི་ཤེས་ཤིང་། བསམ་གྱིས་མི་ཁྱབ་ལ། གང་
གཱའི་ཀླུང་གི་བྱེ་མ་སྙེད་ལས་འདས་པའི་སངས་རྒྱས་ཀྱི་ཆོས་དང་རང་བཞིན་གྱིས་ལྡན་པའི་
ཕྱིར་དེ་བཞིན་གཤེགས་པའི་ཁམས་ནམ་མཁའ་བཞིན་སྔ་མ་དང་ཕྱི་མར་གཏན་འགྱུར་བ་མེད་
པར་བསྟན་ཏོ། །དེ་ལ་མ་དག་པའི་གནས་སྐབས་ན་འགྱུར་བ་མེད་པའི་མཚན་ཉིད་ལས་
བརྩམས་པའི་ཚིགས་སུ་བཅད་པ་བཅུ་གཉིས་པོ་གང་དག་ཅེ་ན། ཇི་ལྟར་ནམ་མཁའ་ཀུན་སོང་
བ༑ ༑ཕྲ་ཕྱིར་ཉེ་བར་གོས་པ་མེད། །དེ་བཞིན་སེམས་ཅན་ཐམས་ཅད་ལ། །གནས་འདི་ཉེ་
བར་གོས་པ་མེད། །ཇི་ལྟར་འཇིག་རྟེན་ཐམས་ཅད་དུ། །ནམ་མཁའ་ལ་ནི་སྐྱེ་ཞིང་འཇིག །དེ་
བཞིན་འདུས་མ་བྱས་དབྱིངས་ལ། །དབང་པོ་རྣམས་ནི་སྐྱེ་ཞིང་འཇིག །ཇི་ལྟར་ནམ་མཁའ་མེ་
རྣམས་ཀྱིས། །སྔོན་ཆད་ནམ་ཡང་ཚིག་པ་མེད། །དེ་བཞིན་འདི་ནི་འཆི་བ་དང་། །ན་དང་རྒ་
བའི་མེས་མི་འཚིག །ས་ནི་ཆུ་ལ་ཆུ་རླུང་ལ། །རླུང་ནི་མཁའ་ལ་རབ་ཏུ་གནས། །མཁའ་ནི་རླུང་
，
-4
8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
དང་ཆུ་དག་དང་། །ས་ཡི་ཁམས་ལ་གནས་མ་ཡིན། །དེ་བཞིན་ཕུང་པོ་ཁམས་དབང་རྣམས། །
ལས་དང་ཉོན་མོངས་དག་ལ་གནས། །ལས་དང་ཉོན་མོངས་ཚུལ་བཞིན་མིན། །ཡིད་ལ་བྱེད་
ལ་རྟག་ཏུ་གནས། །ཚུལ་བཞིན་མ་ཡིན་ཡིད་བྱེད་ནི། །སེམས་ཀྱི་དག་པ་ལ་རབ་གནས། །
སེམས་ཀྱི་རང་བཞིན་ཆོས་རྣམས་ནི། །ཐམས་ཅད་ལ་ཡང་གནས་པ་མེད། །ས་དང་འདྲ་བར་
ཕུང་པོ་དང༌། །སྐྱེ་མཆེད་ཁམས་རྣམས་ཤེས་པར་བྱ། །ཆུ་ཁམས་དང་འདྲ་ལུས་ཅན་གྱི། །ལས་
དང་ཉོན་མོངས་ཤེས་བྱ་སྟེ། །ཚུལ་བཞིན་མ་ཡིན་ཡིད་བྱེད་ནི། །རླུང་གི་ཁམས་དང་འདྲ་བར་
བལྟ། །རང་བཞིན་ནམ་མཁའི་ཁམས་བཞིན་དུ། །དེ་བཞིན་ཅན་མིན་གནས་པ་མེད། །ཚུལ་
བཞིན་མ་ཡིན་ཡིད་བྱེད་ནི། །སེམས་ཀྱི་རང་བཞིན་ལ་གནས་ཏེ། །ཚུལ་བཞིན་མ་ཡིན་ཡིད་
བྱེད་ཀྱིས། །ལས་དང་ཉོན་མོངས་རབ་ཏུ་ཕྱེ། །ལས་དང་ཉོན་མོངས་ཆུ་ལས་ནི། །ཕུང་པོ་སྐྱེ་
མཆེད་ཁམས་རྣམས་འབྱུང་། །དེ་འཇིག་པ་དང་འཆགས་པ་ལྟར། །སྐྱེ་དང་འཇིག་པར་འགྱུར་
བ་ཡིན། །སེམས་ཀྱི་རང་བཞིན་ནམ་མཁའ་ཡི། ཁམས་ལྟར་རྒྱུ་མེད་རྐྱེན་མེད་དེ། །ཚོགས་པ་
མེད་ཅིང་སྐྱེ་བ་དང་། །འཇིག་དང་གནས་པའང་ཡོད་མ་ཡིན། །སེམས་ཀྱི་རང་བཞིན་འོད་
གསལ་གང་ཡིན་པ། །དེ་ནི་ནམ་མཁའ་བཞིན་དུ་འགྱུར་མེད་དེ། །ཡང་དག་མིན་རྟོག་ལས་
བྱུང་འདོད་ཆགས་སོགས། །གློ་བུར་དྲི་མས་དེ་ཉོན་མོངས་མི་འགྱུར། །ཇི་ལྟར་ནམ་མཁའ་
དཔེ་འདིས་མ་དག་པའི་གནས་སྐབས་ན་དེ་བཞིན་གཤེགས་པའི་སྙིང་པོ་རྣམ་པར་འགྱུར་བ་
མེད་པའི་ཆོས་ཉིད་དུ་བསྟན་པ་དེ་བརྗོད་པ་ནི། ལས་དང་ཉོན་མོངས་ཆུ་སོགས་ཀྱིས། །འདི་ནི་
མངོན་པར་འགྲུབ་མིན་ཏེ། །འཆི་དང་ན་དང་རྒ་བའི་མེ། །མི་བཟད་པས་ཀྱང་ཚིག་མི་འགྱུར།།
ཇི་ལྟར་ཚུལ་བཞིན་མ་ཡིན་པ་ཡིད་ལ་བྱེད་པའི་རླུང་གི་དཀྱིལ་འཁོར་ལས་བྱུང་བ། ལས་དང་
ཉོན་མོངས་པའི་ཆུ་ལ་བརྟེན་ནས། །ཕུང་པོ་དང་། ཁམས་དང་། སྐྱེ་མཆེད་ཀྱི་འཇིག་རྟེན་སྐྱེས་
པས་སེམས་ཀྱི་རང་བཞིན་གྱི་ནམ་མཁའ་འཆགས་པར་འགྱུར་བ་མ་ཡིན་པ་བཞིན་དུ་ཚུལ་
- 49 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བཞིན་མ་ཡིན་པ་ཡིད་ལ་བྱེད་པ་དང་། ལས་དང་ཉོན་མོངས་པའི་རླུང་དང་ཆུའི་ཕུང་པོ་ལ་
གནས་པ། ཕུང་པོ་དང་ཁམས་དང་སྐྱེ་མཆེད་ཀྱི་འཇིག་རྟེན་འཇིག་པར་བྱེད་པ། འཆི་བ་དང་
ན་བ་དང་རྒ་བའི་མེའི་ཚོགས་སྐྱེས་པས་ཀྱང་དེ་མི་འཇིག་པར་རིག་པར་བྱའོ། །དེ་ལྟར་མ་དག་
པའི་གནས་སྐབས་ན་སྣོད་ཀྱི་འཇིག་རྟེན་བཞིན་དུ་ཉོན་མོངས་པ་དང་། ལས་དང་སྐྱེ་བའི་ཀུན་
ནས་ཉོན་མོངས་པ་མཐའ་དག་སྐྱེ་བ་དང་འཇིག་ཀྱང་། འདུས་མ་བྱས་པ་དེ་བཞིན་གཤེགས་
པའི་སྙིང་པོ་ནི་ནམ་མཁའ་བཞིན་དུ་སྐྱེ་བ་མེད་ཅིང་འགག་པ་མེད་པ་ཤིན་ཏུ་མི་འགྱུར་བའི་
ཆོས་ཉིད་དུ་བསྟན་པ་ཡིན་ནོ། །རང་བཞིན་གྱིས་རྣམ་པར་དག་པའི་སྒོའི་ཆོས་སྣང་བའི་སྒོ་
ལས་བརྩམས་པ། ནམ་མཁའི་དཔེ་འདི་རྒྱས་པར་ནི་མདོ་ཇི་ལྟ་བ་བཞིན་རྟོགས་པར་བྱ་སྟེ།
དྲང་སྲོང་ཆེན་པོ་ཉོན་མོངས་པ་ནི་མུན་པ། རྣམ་པར་དག་པ་ནི་སྣང་བའོ། །ཉོན་མོངས་པ་ནི་
སྟོབས་ཆུང་བ། ལྷག་མཐོང་ནི་སྟོབས་དང་ལྡན་པའོ། །ཉོན་མོངས་པ་ནི་གློ་བུར་པ། རང་
བཞིན་གྱིས་རྣམ་པར་དག་པ་ནི་རྩ་བའོ། །ཉོན་མོངས་པ་ནི་ཀུན་ཏུ་བརྟགས་པ། རང་བཞིན་ནི་
ཀུན་ཏུ་མ་བརྟགས་པའོ། །དྲང་སྲོང་ཆེན་པོ་འདི་ལྟ་སྟེ། ས་ཆེན་པོ་འདི་ནི་ཆུ་ལ་རབ་ཏུ་གནས་
པ༑ ཆུ་ནི་རླུང་ལ་རབ་ཏུ་གནས་པ། རླུང་ནི་ནམ་མཁའ་ལ་རབ་ཏུ་གནས་པ་ཡིན་ལ། ནམ་
མཁའ་ནི་གནས་པ་མེད་པའོ། །དེ་བཞིན་དུ་ཁམས་བཞི་པོ་འདི་རྣམས་ལས། སའི་ཁམས་
དང༌། ཆུའི་ཁམས་དང་། རླུང་གི་ཁམས་པས་ནི་ནམ་མཁའི་ཁམས་ཉིད་སྟོབས་དང་ལྡན་པ།
བརྟན་པ། མི་གཡོ་བ། འགྲིབ་པ་མེད་པ། སྐྱེ་བ་མེད་པ། འགག་པ་མེད་པ་སྟེ། རང་གི་ངང་
གིས་གནས་པའོ། །དེ་ལ་ཁམས་གསུམ་པོ་གང་ཡིན་པ་དེ་དག་ནི་སྐྱེ་བ་དང་འཇིག་པ་དང་ལྡན་
པ༑ མི་གནས་པ་ཡུན་རིང་དུ་མི་གནས་པ་སྟེ། འདི་དག་ལ་ནི་རྣམ་པར་འགྱུར་བ་མཐོང་གི །
ནམ་མཁའ་ལ་ནི་རྣམ་པར་འགྱུར་བ་འགའ་ཡང་མེད་དོ། །དེ་བཞིན་དུ། ཕུང་པོ་དང་། ཁམས་
དང༌། སྐྱེ་མཆེད་དག་ནི་ལས་དང་ཉོན་མོངས་པ་ལ་རབ་ཏུ་གནས་པའོ། །ལས་དང་ཉོན་མོངས་
- 5
0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
པ་ནི་ཚུལ་བཞིན་མ་ཡིན་པ་ཡིད་ལ་བྱེད་པ་ལ་རབ་ཏུ་གནས་པ། ཚུལ་བཞིན་མ་ཡིན་པ་ཡིད་
ལ་བྱེད་པ་ནི་རང་བཞིན་གྱིས་ཡོངས་སུ་དག་པ་ལ་གནས་པ་སྟེ། དེས་ན་སེམས་ཀྱི་རང་བཞིན་
ནི་འོད་གསལ་བ་སྟེ། གློ་བུར་གྱི་ཉོན་མོངས་པས་ཉོན་མ་མོངས་པའོ་ཞེས་བརྗོད་དོ་ཞེའོ། །དེ་
ལ་ཚུལ་བཞིན་མ་ཡིན་པའི་ཡིད་ལ་བྱེད་པ་གང་ཡིན་པ་དང་། ལས་དང་ཉོན་མོངས་པ་གང་
ཡིན་པ་དང་། ཕུང་པོ་དང་། ཁམས་དང་། སྐྱེ་མཆེད་གང་ཡིན་པའི་ཆོས་འདི་མཐའ་དག་ནི་རྒྱུ་
རྐྱེན་གྱིས་བསྡུས་པས་སྐྱེ་བ་རྒྱུ་རྐྱེན་དང་བྲལ་ན་འགག་པར་འགྱུར་གྱི། རང་བཞིན་གང་ཡིན་
པ་དེ་ནི་རྒྱུ་མེད་པ། རྐྱེན་མེད་པ། ཚོགས་པ་མེད་པ། སྐྱེ་བ་མེད་པ། འགག་པ་མེད་པའོ། །དེ་
ལ་ནམ་མཁའི་ཁམས་ཇི་ལྟ་བ་དེ་ལྟར་ནི་རང་བཞིན་ནོ། །རླུང་གི་ཁམས་ཇི་ལྟ་བ་དེ་ལྟར་ནི་
ཚུལ་བཞིན་མ་ཡིན་པ་ཡིད་ལ་བྱེད་པའོ། །ཆུའི་ཁམས་ཇི་ལྟ་བ་དེ་ལྟར་ནི་ལས་དང་ཉོན་མོངས་
པའོ། །སའི་ཁམས་ཇི་ལྟ་བ་དེ་ལྟར་ནི་ཕུང་པོ་དང་། སྐྱེ་མཆེད་དང་། ཁམས་རྣམས་སོ། །དེས་
ན་ཆོས་ཐམས་ཅད་ནི་རྩ་བ་ཡོངས་སུ་ཆད་པ་སྟེ། སྙིང་པོ་མེད་པའི་རྩ་བ་ཅན། མི་གནས་པའི་
རྩ་བ་ཅན། དག་པའི་རྩ་བ་ཅན། རྩ་བ་མེད་པའི་རྩ་བ་ཅན་ཞེས་བརྗོད་དོ་ཞེའོ། །མ་དག་པའི་
གནས་སྐབས་ན། འགྱུར་བ་མེད་པའི་མཚན་ཉིད་ལས་བརྩམས་ཏེ། རང་བཞིན་ནམ་མཁའ་
དང་ཆོས་མཚུངས་པ་དང་། དེ་ལ་བརྟེན་པ་ཚུལ་བཞིན་མ་ཡིན་པ་ཡིད་ལ་བྱེད་པ་དང་། ལས་
དང་ཉོན་མོངས་པ་རྣམས་རྒྱུའི་མཚན་ཉིད་ལས་བརྩམས་ནས། རླུང་གི་ཁམས་དང་ཆོས་
མཚུངས་པ་དང་། ཆུའི་ ཁམས་ དང་ ཆོས་མཚུངས་ པ་ དང་། དེ་ ལས་བྱུང་བ་ཕུང་པོ་དང་།
ཁམས་དང༌། སྐྱེ་མཆེད་རྣམ་པར་སྨིན་པའི་མཚན་ཉིད་ལས་བརྩམས་ཏེ། སའི་ཁམས་དང་
ཆོས་མཚུངས་པ་ནི་བཤད་ཟིན་ཏོ། །དེ་འཇིག་པའི་རྒྱུའི་འཆི་བ་དང་། ན་བ་དང་། རྒ་བའི་མེ་
མགོའི་ནད་ཀྱི་མཚན་ཉིད་ལས་བརྩམས་ཏེ་མེའི་ཁམས་དང་ཆོས་མཚུངས་པ་ནི་མ་བཤད་པས་
ན་དེ་བརྗོད་པ། དུས་མཐའ་དམྱལ་བ་ཐ་མལ་པའི། །མེ་གསུམ་འཆི་དང་ན་བ་དང་། །རྒ་བའི་
- 5 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མེ་གསུམ་རིམ་བཞིན་དུ། །དེ་དང་འདྲ་བར་ཤེས་པར་བྱ། །འཆི་བ་དང་། ན་བ་དང་། རྒ་བ་
རྣམས་ནི་གོ་རིམ་བཞིན་དུ་རྒྱུ་གསུམ་གྱིས་མེ་དང་འདྲ་བར་རིག་པར་བྱ་སྟེ། སྐྱེ་མཆེད་དྲུག་
བདག་གི་བ་མེད་པར་བྱེད་པ་དང་། སྡུག་བསྔལ་སྣ་ཚོགས་མྱོང་བར་བྱེད་པ་དང་། འདུ་བྱེད་
ཡོངས་སུ་སྨིན་པར་བྱེད་པའི་ཕྱིར་རོ། །དེ་བཞིན་གཤེགས་པའི་ཁམས་མ་དག་པའི་གནས་
སྐབས་ན་ཡང་འཆི་བ་དང་། ན་བ་དང་། རྒ་བའི་མེ་གསུམ་པོ་འདི་དག་གིས་མི་འགྱུར་བ་ཉིད་
ལས་བརྩམས་ཏེ། འདི་སྐད་ཅེས། བཅོམ་ལྡན་འདས་འཆི་བ་ཞེས་བགྱི་བ་དང་། སྐྱེ་བ་ཞེས་
བགྱི་བ་འདི་ནི་འཇིག་རྟེན་གྱི་ཐ་སྙད་དོ། །བཅོམ་ལྡན་འདས་འཆི་བ་ཞེས་བགྱི་བ་འདི་ནི་
དབང་པོ་འགགས་པའོ། །བཅོམ་ལྡན་འདས་སྐྱེ་བ་ཞེས་བགྱི་བ་འདི་ནི་དབང་པོ་གསར་པ་
རྣམས་ཐོབ་པའོ། །བཅོམ་ལྡན་འདས་དེ་བཞིན་གཤེགས་པའི་སྙིང་པོ་ནི་སྐྱེ་བའམ། རྒ་བའམ།
འཆི་འཕོ་བའམ། སྐྱེ་བ་མ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་དེ་བཞིན་
གཤེགས་པའི་སྙིང་པོ་ནི་འདུས་བྱས་ཀྱི་མཚན་ཉིད་ཀྱི་ཡུལ་ལས་འདས་པ་སྟེ། རྟག་པ། བརྟན་
པ༑ ཞི་བ། གཡུང་དྲུང་ངོ་ཞེས་གསུངས་སོ། །དེ་ལ་མ་དག་པ་དང་དག་པའི་གནས་སྐབས་ན།
འགྱུར་བ་མེད་པ་ལས་བརྩམས་ཏེ་ཚིགས་སུ་བཅད་པ། སྐྱེ་འཆི་ན་དང་རྒ་བ་ལས་གྲོལ་བ། །
འདི་ཡི་རང་བཞིན་ཇི་བཞིན་ཉིད་རྟོགས་ཏེ། །སྐྱེ་སོགས་ཕོངས་དང་བྲལ་ཡང་དེ་ཡི་རྒྱུས། །
བློ་ལྡན་འགྲོ་ལ་སྙིང་རྗེ་བསྐྱེད་ཕྱིར་བསྟེན། །འདིས་ཅི་བསྟན་ཞེ་ན། འཕགས་པས་འཆི་དང་ན་
བ་དང་། །རྒ་བའི་སྡུག་བསྔལ་རྩད་ནས་སྤངས། །ལས་དང་ཉོན་མོངས་དབང་གིས་སྐྱེ། །དེ་ལ་
དེ་མེད་ཕྱིར་དེ་མེད། །མ་དག་པའི་གནས་སྐབས་ཀྱི་འཆི་བ་དང་། ན་བ་དང་། རྒ་བའི་མེ་
འདིའི་བུད་ཤིང་ལྟ་བུའི་ཉེ་བར་ལེན་པ་ནི་ཚུལ་བཞིན་མ་ཡིན་པ་ཡིད་ལ་བྱེད་པ་དང་། ལས་
དང་ཉོན་མོངས་པ་སྔོན་དུ་འགྲོ་བ་ཅན་གྱི་སྐྱེ་བ་ཡིན་ཏེ། མ་དག་པ་དང་དག་པའི་གནས་
སྐབས་ན། ཡིད་ཀྱི་རང་བཞིན་གྱི་ལུས་ཐོབ་པའི་བྱང་ཆུབ་སེམས་དཔའ་རྣམས་ལ་གང་ཞིག་
-5 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ཤིན་ཏུ་སྣང་བར་མེད་པར་གྱུར་པས་ཅིག་ཤོས་གཏན་འབར་བ་མེད་པར་རྟོགས་པའོ། ། །
ཇི་བཞིན་ཡང་དག་མཐོང་བའི་ཕྱིར། །སྐྱེ་སོགས་རྣམས་ལས་འདས་གྱུར་ཀྱང་། །སྙིང་
རྗེའི་བདག་ཉིད་སྐྱེ་བ་དང༌། །འཆི་དང་རྒ་དང་ན་བར་སྟོན། །བྱང་ཆུབ་སེམས་དཔའ་རྣམས་ནི་
དགེ་བའི་རྩ་བའི་སྲིད་པ་ཀུན་ཏུ་སྦྱོར་བ་ཅན་ཏེ། བསམས་བཞིན་དུ་སྐྱེ་བ་ལ་དབང་བ་ཉིད་ལ་
བརྟེན་ནས་སྙིང་རྗེས་ཁམས་གསུམ་དུ་ཡང་དག་པར་སྦྱོར་རོ། །སྐྱེ་བ་ཡང་ཉེ་བར་སྟོན་ལ། རྒ་
བ་དང་། ན་བ་དང་། འཆི་བ་ཡང་ཉེ་བར་སྟོན་ཏོ། །དེ་དག་སྐྱེ་བ་ལ་སོགས་པའི་ཆོས་འདི་དག་
ཀྱང་མེད་དེ། ཁམས་དེ་ཉིད་སྐྱེ་བ་མེད་པ་དང་། འབྱུང་བ་མེད་པ་ཡང་དག་པ་ཇི་ལྟ་བ་བཞིན་
མཐོང་བའི་ཕྱིར་རོ། །བྱང་ཆུབ་སེམས་དཔའི་གནས་སྐབས་འདི་རྒྱས་པར་ནི་མདོ་ཇི་ལྟ་བ་
བཞིན་ཤེས་པར་བྱ་སྟེ། ཇི་སྐད་དུ། དེ་དག་གི་འཁོར་བའི་རྒྱུ་དགེ་བའི་རྩ་བ་དང་མཚུངས་པར་
ལྡན་པའི་ཉོན་མོངས་པ་གང་ཞེ་ན། འདི་ལྟ་སྟེ། བསོད་ནམས་ཀྱི་ཚོགས་ཡོངས་སུ་ཚོལ་བས་
མི་ངོམས་པ་དང་། བསམས་བཞིན་དུ་སྲིད་པར་སྐྱེ་བ་ཡོངས་སུ་འཛིན་པ་དང་། སངས་རྒྱས་
དང་ཕྲད་པ་དོན་དུ་གཉེར་བ་དང་། སེམས་ཅན་ཡོངས་སུ་སྨིན་པའི་ཕྱིར་མི་སྐྱོ་བ་དང་། དམ་
པའི་ཆོས་ཡོངས་སུ་འཛིན་པ་ལ་བརྩོན་པ་དང་། སེམས་ཅན་གྱི་བྱ་བ་ཅི་ཡོད་པ་ལ་འགྲུས་པ་
དང་། ཆོས་ལ་ཆགས་པའི་བསམ་པ་དང་མ་བྲལ་བ་དང་། ཕ་རོལ་ཏུ་ཕྱིན་པའི་ཀུན་ཏུ་སྦྱོར་བ་
རྣམས་མི་འདོར་བ་སྟེ། བློ་གྲོས་རྒྱ་མཚོ་གང་དག་གིས་བྱང་ཆུབ་སེམས་དཔའ་ཀུན་ཏུ་སྦྱོར་
བར་བྱེད་ཀྱང་ཉོན་མོངས་པའི་སྐྱོན་གྱིས་མི་གོས་པ། དགེ་བའི་རྩ་བ་དང་མཚུངས་པར་ལྡན་
པའི་ཉོན་མོངས་པ་ནི་འདི་དག་གོ །ཡང་གསུངས་པ། བཅོམ་ལྡན་འདས་གང་གི་ཚེ་དགེ་བའི་
རྩ་བ་ལགས་ན། དེའི་རྒྱུ་ཅིའི་སླད་དུ་ཉོན་མོངས་པ་ཞེས་བགྱི། བཀའ་སྩལ་པ། བློ་གྲོས་རྒྱ་
མཚོ་འདི་ལྟ་སྟེ། དེ་ལྟ་བུའི་རང་བཞིན་གྱི་ཉོན་མོངས་པ་འདི་དག་གིས་བྱང་ཆུབ་སེམས་དཔའ་
ཁམས་གསུམ་པར་ཀུན་ཏུ་སྦྱོར་བ་ལ། ཁམས་གསུམ་པ་ཡང་ཀུན་ནས་ཉོན་མོངས་པ་ལས་
- 5 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བྱུང་བ་ཡིན་ནོ། །དེ་ལ་བྱང་ཆུབ་སེམས་དཔའ་ནི་ཐབས་ལ་མཁས་པ་དང་། དགེ་བའི་རྩ་བའི་
སྟོབས་བསྐྱེད་པས་བསམས་བཞིན་དུ་ཁམས་གསུམ་དུ་ཀུན་ཏུ་སྦྱོར་ཏེ། དེས་ན་དགེ་བའི་རྩ་
བ་དང་མཚུངས་པར་ལྡན་པའི་ཉོན་མོངས་པ་ཞེས་བྱའོ། །ཇི་སྲིད་ཁམས་གསུམ་པར་ཀུན་ཏུ་
སྦྱོར་བ་ཡིན་གྱི་སེམས་ཉེ་བར་ཉོན་མོངས་པས་ནི་མ་ཡིན་ནོ། །བློ་གྲོས་རྒྱ་མཚོ་དཔེར་ན། ཚོང་
དཔོན་ནམ་ཁྱིམ་བདག་ལ་བུ་གཅིག་པ་འདོད་པ་སྡུག་པ་ཕངས་པ་ཡིད་དུ་འོང་བ་མཐོང་ན་མི་
སྡུག་པ་མེད་པ་ཞིག་ཡོད་ལ། ཁྱེའུ་དེ་ཡང་བྱིས་པར་གྱུར་པས་གར་བྱེད་པ་ན་མི་གཙང་བའི་
དོང་དུ་ལྷུང་བར་གྱུར་ཏོ། །དེ་ནས་ཁྱེའུ་དེའི་མ་དང་གཉེན་གྱིས་ཁྱེའུ་དེ་མི་གཙང་བའི་དོང་དུ་
ལྟུང་བ་དེ་མཐོང་ལ། མཐོང་ནས་ཀྱང་ཆོ་ངེ་ཆེན་པོ་འདེབས་ཤིང་མྱ་ངན་བྱེད་ལ་སྨྲེ་སྔགས་
འདོན་ཏེ། མི་གཙང་བའི་དོང་དེར་ཞུགས་ཏེ་ཁྱེའུ་དེ་འདོན་པར་མི་བྱེད་དོ། །དེ་ནས་ཁྱེའུ་དེའི་
ཕ་ཕྱོགས་དེར་སོང་སྟེ། དེས་བུ་གཅིག་པུ་དེ་མི་གཙང་བའི་དོང་དུ་ལྷུང་བར་མཐོང་ངོ་། །མཐོང་
ནས་ཀྱང་རིངས་པ་རིངས་པར་རྟབས་པའི་ཚུལ་གྱིས་བུ་གཅིག་པོ་འདོན་པར་འདོད་པའི་སྲེད་
པས་བྱས་ཏེ། སྐྱུག་བྲོ་བ་མེད་པར་མི་གཙང་བའི་གནས་དེར་བབས་ཏེ། བུ་གཅིག་པོ་ཕྱུང་བར་
གྱུར་ཏོ། །བློ་གྲོས་རྒྱ་མཚོ་དེ་ལྟར་ན་འདི་ནི་ཇི་སྲིད་དོན་འདི་ཤེས་པར་བྱ་བའི་ཕྱིར་དཔེར་བྱས་
པའོ། །དོན་གང་ཡིན་པར་བལྟ་ཞེ་ན། བློ་གྲོས་རྒྱ་མཚོ་མི་གཙང་བའི་དོང་ཞེས་བྱ་བ་འདི་ནི།
ཁམས་གསུམ་པའི་ཚིག་བླ་དྭགས་སོ། །བུ་གཅིག་པ་ཞེས་བྱ་བ་འདི་ནི་སེམས་ཅན་གྱི་ཚིག་བླ་
དྭགས་ཏེ། བྱང་ཆུབ་སེམས་དཔའ་ནི་སེམས་ཅན་ཐམས་ཅད་ལ་བུ་གཅིག་པའི་འདུ་ཤེས་ཀྱིས་
ཉེ་བར་གནས་པར་འགྱུར་རོ། །མ་དང་གཉེན་ཞེས་བྱ་བ་འདི་ནི་གང་དག་འཁོར་བར་ལྷུང་བའི་
སེམས་ཅན་མཐོང་ནས་མྱ་ངན་བྱེད་ཅིང་སྨྲེ་སྔགས་འདོན་གྱི། འདོན་པར་ནུས་པ་ནི་མེད་པ།
ཉན་ཐོས་དང་རང་སངས་རྒྱས་ཀྱི་ཐེག་པ་པའི་གང་ཟག་རྣམས་ཀྱི་ཚིག་བླ་དྭགས་སོ། །ཚོང་
དཔོན་ནམ་ཁྱིམ་བདག་ཆེན་པོ་ཞེས་བྱ་བ་འདི་ནི་གང་ཞིག་གཙང་བ་དྲི་མ་མེད་པ་དྲི་མ་དང་
-5
4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡
བྲལ་བའི་སེམས་དང་ལྡན་པ། འདུས་མ་བྱས་ཀྱི་ཆོས་མངོན་སུམ་དུ་རྟོགས་པ། སེམས་ཅན་
ཡོངས་སུ་སྨིན་པར་བྱ་བའི་ཕྱིར་བསམས་བཞིན་དུ་ཁམས་གསུམ་པར་མཚམས་སྦྱོར་བར་བྱེད་
པ་བྱང་ཆུབ་སེམས་དཔའ་རྣམས་ཀྱི་ཚིག་བླ་དྭགས་སོ། །བློ་གྲོས་རྒྱ་མཚོ་མཚམས་སྦྱོར་བ་
ཐམས་ཅད་ལས་ཤིན་ཏུ་གྲོལ་ཡང་། སྲིད་པར་སྐྱེ་བ་ལེན་པ་གང་ཡིན་པ་འདི་ནི་བྱང་ཆུབ་
སེམས་དཔའ་རྣམས་ཀྱི་སྙིང་རྗེ་ཆེན་པོ་སྟེ། ཐབས་ལ་མཁས་པ་དང་ཤེས་རབ་ཀྱིས་ཡོངས་སུ་
ཟིན་པས་ཀུན་ནས་ཉོན་མོངས་པ་དག་གིས་ཀྱང་མི་གནོད་ལ། ཉོན་མོངས་པའི་འཆིང་བ་
ཐམས་ཅད་དགྲོལ་བར་བྱ་བའི་ཕྱིར། སེམས་ཅན་རྣམས་ལ་ཆོས་ཀྱང་སྟོན་པའོ་ཞེས་གསུངས་
པ་བཞིན་ནོ། །དེས་ན་མདོའི་དུམ་བུ་འདིས་ནི་གཞན་ལ་ཕན་པར་བྱ་བའི་དོན་དུ་དབང་དང་
ལྡན་ པའི་བྱང་ཆུབ་སེམས་དཔའི་ དགེ་བའི་ རྩ་བ་དང༌། སྙིང་ རྗེ་ གཉིས་ཀྱི་སྟོབས་ཀྱིས་
བསམས་བཞིན་དུ་སྐྱེ་བ་ལ་སྦྱོར་བའི་ཕྱིར་དང་། ཐབས་དང་ཤེས་རབ་གཉིས་ཀྱི་སྟོབས་ཀྱིས་
དེ་ཀུན་ནས་ཉོན་མོངས་པ་མེད་པའི་ཕྱིར་མ་དག་པ་དང་། དག་པའི་གནས་སྐབས་བསྟན་ཏོ། །
དེ་ལ་བྱང་ཆུབ་སེམས་དཔའ་དེ་བཞིན་གཤེགས་པའི་ཁམས་མ་སྐྱེས་པ་དང་། མ་བྱུང་བ་ཡང་
དག་པ་ཇི་ལྟ་བ་བཞིན་མཐོང་བ་ཐོབ་ནས། བྱང་ཆུབ་སེམས་དཔའ་ཆོས་ཉིད་འདི་རྗེས་སུ་ཐོབ་
པ་དེ་ལྟར་ནི་མདོ་ཇི་ལྟ་བ་བཞིན་རྟོགས་པར་བྱ་སྟེ། ཇི་སྐད་དུ། བློ་གྲོས་རྒྱ་མཚོ་ཆོས་རྣམས་ཀྱི་
སྙིང་པོ་མེད་པ་ཉིད་དང་། བྱེད་པ་པོ་མེད་པ་ཉིད་དང་། བདག་པོ་མེད་པ་ཉིད་དང་། སེམས་
ཅན་མེད་པ་ཉིད་དང་། སྲོག་མེད་པ་ཉིད་དང་། གང་ཟག་མེད་པ་ཉིད་དང་། བདག་མེད་པ་
ཉིད་ལ་ལྟོས། འདི་ལྟར་གང་ལ་ཇི་ལྟར་འདོད་པ་དེ་ལྟར་སེམས་པར་མི་བྱེད། རབ་ཏུ་རྟོགས་
པར་མི་བྱེད་དོ། །བློ་གྲོས་རྒྱ་མཚོ་གཞན་དུ་མི་འགྱུར་བའི་ཆོས་འདི་ལ་མོས་པའི་བྱང་ཆུབ་
སེམས་དཔའ་ནི་ཆོས་གང་ལ་ཡང་ཁོང་ཁྲོ་བ་སྐྱེ་བར་མི་བྱེད་དོ། །འདི་ལ་འགའ་ཡང་ཕན་
འདོགས་པའམ་གནོད་པར་བྱེད་པ་མེད་དོ་ཞེས་དེ་ལྟར་དེའི་ཡེ་ཤེས་ཀྱི་མཐོང་བ་རྣམ་པར་དག་
- 5 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པར་འགྱུར་རོ། །དེ་ལྟར་ཆོས་རྣམས་ཀྱི་ཆོས་ཉིད་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་
དང༌། འདི་ལྟར་སྙིང་རྗེ་ཆེན་པོའི་གོ་ཆ་མི་འདོར་བ་ཡིན་ནོ། །བློ་གྲོས་རྒྱ་མཚོ་དཔེར་ན་ནོར་བུ་
རིན་པོ་ཆེ་བཻཌཱུརྱ་རིན་ཐང་མེད་པ་ཤིན་ཏུ་སྦྱངས་པ་ཤིན་ཏུ་ཡོངས་སུ་དག་པ། ཤིན་ཏུ་དྲི་མ་
མེད་པ་འདམ་དུ་བཅུག་སྟེ། ལོ་སྟོང་ཕྲག་དུ་མ་གནས་པར་འགྱུར་ལ། དེ་ལོ་སྟོང་འདས་ནས་
འདམ་དེ་ནས་ཕྱུང་སྟེ་ སྦྱངས་ཤིང་བྱི་དོར་བྱས་ཏེ། ལེགས་པར་བཀྲུས། ལེགས་པར་སྦྱངས།
ལེགས་པར་བྱི་དོར་བྱས་པ་ན་དག་ཅིང་དྲི་མ་མེད་པ་ནོར་བུ་རིན་པོ་ཆེའི་ངོ་བོ་དེ་ཉིད་མི་འདོར་
རོ༑ །བློ་གྲོས་རྒྱ་མཚོ་དེ་བཞིན་དུ་བྱང་ཆུབ་སེམས་དཔའ་སེམས་ཅན་རྣམས་ཀྱི་སེམས་རང་
བཞིན་གྱིས་འོད་གསལ་བར་རབ་ཏུ་ཤེས་ཏེ། འོན་ཀྱང་གློ་བུར་གྱི་ཉེ་བའི་ཉོན་མོངས་པས་
ཉོན་མོངས་པར་མཐོང་ངོ༌། །དེ་ལ་བྱང་ཆུབ་སེམས་དཔའ་འདི་སྙམ་དུ་སེམས་ཏེ། ཉོན་མོངས་
པ་འདི་དག་ནི་སེམས་ཅན་རྣམས་ཀྱི་སེམས་ཀྱི་རང་བཞིན་འོད་གསལ་བར་ཞུགས་པ་མ་ཡིན་
ནོ༑ ༑ཉོན་མོངས་པ་འདི་དག་ནི་གློ་བུར་བ་སྟེ། ཡང་དག་པ་མ་ཡིན་པའི་ཀུན་ཏུ་རྟོག་པས་
བསྐྱེད་པའོ། །བདག་གིས་སེམས་ཅན་འདི་དག་གི་ཉེ་བའི་ཉོན་མོངས་པ་ཞི་བར་བྱ་བའི་ཕྱིར་
ཆོས་བསྟན་པར་ནུས་སོ་སྙམ་སྟེ། དེ་ལྟར་དེ་ལ་ཞུམ་པའི་སེམས་མི་སྐྱེའོ། །དེ་ནི་ལན་མང་དུ་
སེམས་ཅན་རྣམས་ཀྱི་ཐད་དུ་རབ་ཏུ་འགྲོ་བའི་སེམས་སྐྱེའོ། །དེ་འདི་སྙམ་དུ་ཡང་སེམས་ཏེ།
ཉོན་མོངས་པ་འདི་དག་ལ་སྟོབས་དང་མཐུ་འགའ་ཡོད་པ་མ་ཡིན་ཏེ། ཉོན་མོངས་པ་འདི་དག་
ནི་སྟོབས་མེད་པ། སྟོབས་ཆུང་བ། འདི་དག་ལ་ནི་ཡང་དག་པའི་གནས་འགའ་ཡང་མེད་དོ། །
ཉོན་མོངས་པ་འདི་དག་ནི་ཡང་དག་པ་མ་ཡིན་པར་ཀུན་ཏུ་བརྟགས་པ་སྟེ། དེ་ནི་ཡང་དག་པ་
ཇི་ལྟ་བ་བཞིན་དུ་ཚུལ་བཞིན་དུ་ཡིད་ལ་བྱེད་པས་བརྟགས་པ་ན་ཁྲོ་བར་མི་འགྱུར་རོ། །དེ་ནི་
ཁོ་བོས་ཅི་ནས་ཀྱང་འབྲེལ་བར་མི་འགྱུར་བ་དེ་ལྟར་སོ་སོར་བརྟག་པར་བྱའོ། །ཉོན་མོངས་པ་
རྣམས་དང་ནི་མ་འབྲེལ་བ་ལེགས་ཀྱི་འབྲེལ་པ་ནི་མ་ཡིན་ནོ། །གལ་ཏེ་བདག་ཉོན་མོངས་པ་
- 5 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
རྣམས་དང་འབྲེལ་ན། དེ་ཇི་ལྟར་ཉོན་མོངས་པའི་འཆིང་བས་བཅིངས་པའི་སེམས་ཅན་རྣམས་
ཉོན་མོངས་པའི་འཆིང་བ་སྤང་བར་བྱ་བའི་ཕྱིར་ཆོས་བསྟན། འོན་ཀྱང་ཁོ་བོས་ཉོན་མོངས་པ་
རྣམས་དང་ཡང་མ་འབྲེལ་ལ། ཉོན་མོངས་པའི་འཆིང་བ་སྤང་བའི་ཕྱིར་སེམས་ཅན་རྣམས་ལ་
ཡང་ཆོས་བསྟན་པར་བྱའོ། །འཁོར་བའི་འབྲེལ་པར་བྱེད་པ་དགེ་བའི་རྩ་བ་དང་མཚུངས་པར་
ལྡན་པའི་ཉོན་མོངས་པ་གང་ཡིན་པ་དེ་དག་དང་ནི་བདག་གིས་སེམས་ཅན་ཡོངས་སུ་སྨིན་པར་
བྱ་བའི་ཕྱིར་འབྲེལ་པར་བྱའོ་སྙམ་མོ་ཞེས་གསུངས་པ་ཡིན་ནོ། །འཁོར་བ་ནི་འདིར་ཟག་པ་
མེད་པའི་དབྱིངས་ན་ཁམས་གསུམ་པའི་གཟུགས་བརྙན་ཡིད་ཀྱི་རང་བཞིན་གྱི་ལུས་གསུམ་
ཡིན་པར་འདོད་དོ། །དེ་ནི་ཟག་པ་མེད་པའི་དགེ་བའི་རྩ་བས་མངོན་པར་འདུས་བྱས་པའི་ཕྱིར་
འཁོར་བ་ཡིན་ལ། ཟག་པ་དང་བཅས་པའི་ལས་དང་ཉོན་མོངས་པས་མངོན་པར་འདུས་བྱས་
པ་མ་ཡིན་པའི་ཕྱིར། མྱ་ངན་ལས་འདས་པ་ཡང་དེ་ཉིད་དེ། གང་གི་དབང་དུ་བྱས་ནས།
བཅོམ་ལྡན་འདས་དེའི་སླད་དུ་འདུས་བྱས་པ་དང་འདུས་མ་བྱས་པའི་འཁོར་བ་ཡང་མཆིས་ལ།
འདུས་བྱས་པ་དང་འདུས་མ་བྱས་པའི་མྱ་ངན་ལས་འདས་པ་ཡང་མཆིས་སོ་ཞེས་གསུངས་པ་
ཡིན་ནོ། །དེ་ལ་འདུས་བྱས་དང་འདུས་མ་བྱས་འདྲེས་པའི་སེམས་ལས་བྱུང་བ་ཀུན་ཏུ་སྤྱོད་པ་
དང་ལྡན་པའི་ཕྱིར་འདི་དག་པ་དང་མ་དག་པའི་གནས་སྐབས་ཞེས་བྱའོ། །དེ་ཡང་ཐོགས་པ་
མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་དང་། སྙིང་རྗེ་ཆེན་པོ་བསྒོམས་པས་ཟག་པ་
ཟད་པའི་མངོན་པར་ཤེས་པ་ལ་མངོན་དུ་ཕྱོགས་པ་དང་། སེམས་ཅན་གྱི་ཁམས་ཐམས་ཅད་
ཡོངས་སུ་བསྐྱབ་པའི་དོན་དུ་དེ་མངོན་དུ་མི་བྱེད་པའི་ཕྱིར་བྱང་ཆུབ་སེམས་དཔའི་ས་མངོན་དུ་
གྱུར་པ་ལ་གཙོ་བོར་རྣམ་པར་གཞག་པ་ཡིན་ནོ། །ཟག་པ་ཟད་པའི་ཤེས་པ་ལས་བརྩམས་ཏེ།
མིའི་དཔེར་བརྗོད་པ་ནི་ཇི་སྐད་གསུངས་པ་བཞིན་ཏེ། རིགས་ཀྱི་བུ་དེ་བཞིན་དུ་བྱང་ཆུབ་
སེམས་དཔའ་འབད་པ་ཆེན་པོ་དང་། བརྩོན་པ་ཆེན་པོ་དང་། ལྷག་པའི་བསམ་པ་བརྟེན་པར་
- 5 7.



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བསྒྲུབས་པས་མངོན་པར་ཤེས་པ་ལྔ་སྐྱེད་པར་བྱེད་དོ། །བསམ་གཏན་དང་མངོན་པར་ཤེས་པ་
ལ་སེམས་ཡོངས་སུ་སྦྱང་བ་བྱས་པ་དེ་ལ་ཟག་པ་ཟད་པ་མངོན་དུ་ཕྱོགས་པར་འགྱུར་རོ། །
སེམས་ཅན་ཐམས་ཅད་ཡོངས་སུ་བསྐྱབ་པའི་དོན་དུ་སྙིང་རྗེ་ཆེན་པོའི་སེམས་བསྐྱེད་པས་ཟག་
པ་ཟད་པའི་ཡེ་ཤེས་ཡོངས་སུ་སྦྱང་བ་བྱས་ཏེ། སླར་ཡང་སེམས་ཡོངས་སུ་སྦྱང་བ་བྱས་པས་ས་
དྲུག་པ་ལ་ཆགས་པ་མེད་པའི་ཤེས་རབ་སྐྱེས་པའི་ཕྱིར། ཟག་པ་ཟད་པ་ལ་མངོན་དུ་ཕྱོགས་
པར་འགྱུར་རོ། །དེ་ལྟར་བྱང་ཆུབ་སེམས་དཔའ་བྱང་ཆུབ་སེམས་དཔའི་ས་མངོན་དུ་གྱུར་པ་
འདི་ལ་ཟག་པ་ཟད་པ་མངོན་དུ་བྱས་པ་ལ་དབང་ཐོབ་པས་ནི་རྣམ་པར་དག་པའི་གནས་
སྐབས་བསྟན་ཏོ། །དེ་ལྟ་བུའི་བདག་ཉིད་དུ་ཡང་དག་པར་ཞུགས་པ་དེ་གཞན་དག་ཀྱང་ཡང་
དག་པར་རྟོགས་པ་འདི་ཉིད་ལ་གཞག་པར་བྱའོ་ཞེས་སྙིང་རྗེ་ཆེན་པོས་ལོག་པར་ཞུགས་པའི་
སེམས་ཅན་ཡོངས་སུ་བསྐྱབ་པར་འདོད་པ། ཞི་བའི་བདེ་བའི་རོ་མི་མྱང་བར་དེའི་ཐབས་ལ་
བྱང་བར་བྱས་པའི་འཁོར་བ་ལ་མངོན་དུ་ཕྱོགས་པའི་སེམས་ཅན་ལ་ལྟོས་ཏེ། མྱ་ངན་ལས་
འདས་པ་ལ་མངོན་དུ་ཕྱོགས་པ། བྱང་ཆུབ་ཀྱི་ཡན་ལག་ཡོངས་སུ་རྫོགས་པར་བྱ་བའི་ཕྱིར་
བསམ་གཏན་དག་གི་གནས་ནས་སླར་འདོད་པའི་ཁམས་སུ་བསམས་བཞིན་དུ་སྐྱེ་བ་ཡོངས་
སུ་འཛིན་པས། ཇི་སྲིད་མྱུར་དུ་སེམས་ཅན་གྱི་དོན་བྱ་བར་འདོད་པས། དུད་འགྲོའི་སྐྱེ་གནས་
སུ་གཏོགས་པ་རྣམ་པ་དུ་མར་སྐྱེ་བའི་བྱེ་བྲག་གིས། སོ་སོའི་སྐྱེ་བོའི་ལུས་ཀུན་ཏུ་སྟོན་པ་ལ་
དབང་འབྱོར་པས་ནི་མ་དག་པའི་གནས་སྐབས་བསྟན་པ་ཡིན་ནོ། །ཚིགས་སུ་བཅད་པའི་དོན་
གཞན་ནི། །རྒྱལ་སྲས་འགྱུར་མེད་ཆོས་ཉིད་འདི། །རྟོགས་ནས་མ་རིག་ལྡོངས་རྣམས་ཀྱི། །སྐྱེ་
བ་ལ་སོགས་དག་ཏུ་ནི། །མཐོང་བ་གང་ཡིན་དེ་སྨད་དོ། །འཕགས་པའི་སྤྱོད་ཡུལ་ཐོབ་པ་
གང་། །བྱིས་པའི་སྤྱོད་ཡུལ་དུ་སྟོན་ཏེ། །དེ་ཉིད་ཕྱིར་ནི་འགྲོ་བ་ཡི། །གཉེན་གྱི་ཐབས་དང་སྙིང་
རྗེ་མཆོག །དེ་ནི་འཇིག་རྟེན་ཐམས་ཅད་ལས། །འདས་ཀྱང་འཇིག་རྟེན་ལས་མ་གཡོས། །
-58 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
འཇིག་རྟེན་དོན་དུ་འཇིག་རྟེན་ན། །འཇིག་རྟེན་དྲི་མས་མ་གོས་སྤྱོད། །ཇི་ལྟར་པདྨ་ཆུ་ནང་དུ།།
སྐྱེས་པ་ཆུ་ཡིས་གོས་པ་མེད། །དེ་བཞིན་འདི་ནི་འཇིག་རྟེན་དུ། །སྐྱེས་ཀྱང་འཇིག་རྟེན་ཆོས་མི་
གོས། །བྱ་བ་སྒྲུབ་ལ་རྟག་ཏུ་བློ། །མེ་བཞིན་དུ་ནི་འབར་བ་དང༌། །ཞི་བའི་བསམ་ གཏན་
སྙོམས་འཇུག་ལ། །རྟག་ཏུ་སྙོམས་པར་ཞུགས་པ་ཡིན། །སྔོན་གྱི་འཕེན་པའི་དབང་དང་ནི། །
རྣམ་རྟོག་ཐམས་ཅད་བྲལ་བའི་ཕྱིར། །དེ་ནི་ལུས་ཅན་སྨིན་པ་ཡི། །དོན་དུ་འབད་པ་བྱེད་མ་
ཡིན། །བསྟན་དང་གཟུགས་སྐུ་དག་དང་ནི། །སྤྱོད་དང་སྤྱོད་ལམ་གྱིས་ཀྱང་རུང་། །གང་ཞིག་
ཇི་ལྟར་གང་གིས་འདུལ། །དེས་དེ་དེ་ལྟ་ཉིད་དུ་ཤེས། །དེ་ལྟར་ནམ་མཁའི་མཐའ་ཀླས་ཀྱི། །
འགྲོ་བ་རྟག་ཏུ་ལྷུན་གྲུབ་པར། །ཐོགས་མེད་བློ་ལྡན་དེ་ཡིས་ནི། །སེམས་ཅན་དོན་ནི་ཡང་དག་
འཇུག །བྱང་ཆུབ་སེམས་དཔའི་ཚུལ་འདི་ནི། །རྗེས་ཐོབ་དེ་བཞིན་གཤེགས་རྣམས་དང་། །
སེམས་ཅན་ཡང་དག་སྒྲོལ་བ་ལ། །འཇིག་རྟེན་ན་ནི་མཉམ་པ་ཉིད། །དེ་ལྟ་མོད་ཀྱི་ས་རྡུལ་
དང་། །རྒྱ་མཚོ་བ་ལང་རྨིག་རྗེས་ཀྱི། ཁྱད་པར་གང་ཡིན་སངས་རྒྱས་དང་། །བྱང་ཆུབ་སེམས་
དཔའི་ཁྱད་དེ་ཉིད། །ཚིགས་སུ་བཅད་པ་བཅུ་པོ་འདི་རྣམས་ལས་གོ་རིམ་བཞིན་དུ་ཚིགས་སུ་
བཅད་པ་དགུས་ནི། བྱང་ཆུབ་སེམས་དཔའི་ས་རབ་ཏུ་དགའ་བའི་འོག་ཏུ་མཆོག་ཏུ་ཀུན་ནས་
ཉོན་མོངས་པ་ཉིད་དང་། ཚིགས་སུ་བཅད་པ་བཅུ་པས་ནི་བྱང་ཆུབ་སེམས་དཔའི་ས་ཆོས་ཀྱི་
སྤྲིན་གྱི་སྟེང་དུ་རྣམ་པར་དག་པ་ཉིད་ལ་ལྟོས་ཏེ། མདོར་བསྡུ་ན། ས་བཅུ་ལ་བྱང་ཆུབ་སེམས་
དཔའ་རྣམ་པ་བཞི་པོ་རྣམས་དག་པ་དང་མ་དག་པ་ཉིད་དུ་བསྟན་ཏོ། །བྱང་ཆུབ་སེམས་དཔའ་
བཞི་ནི་སེམས་དང་པོ་བསྐྱེད་པ་དང་། སྤྱོད་པ་ལ་ཞུགས་པ་དང་། ཕྱིར་མི་ལྡོག་པ་དང་། སྐྱེ་བ་
གཅིག་གིས་ཐོགས་པའོ། །དེ་ལ་ཚིགས་སུ་བཅད་པ་དང་པོ་དང་གཉིས་པས་ནི་ས་དང་པོ་རབ་
ཏུ་དགའ་བ་ལ་ཐོག་མ་མེད་པའི་དུས་ནས་སྔོན་མ་མཐོང་བ། འཇིག་རྟེན་ལས་འདས་པའི་ཆོས་
ཉིད་མཐོང་བའི་ཕྱིར་སེམས་དང་པོ་བསྐྱེད་པའི་བྱང་ཆུབ་སེམས་དཔའི་ཡོན་ཏན་ཡོངས་སུ་
-59 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དག་པའི་མཚན་ཉིད་བསྟན་ཏོ། །ཚིགས་སུ་བཅད་པ་གསུམ་པ་དང་བཞི་པས་ནི་དྲི་མ་མེད་
པའི་ས་ནས་བཟུང་སྟེ། མི་གཡོ་བའི་བར་གྱི་ས་ལ་ཉེ་བར་མ་གོས་པའི་སྤྱད་པ་སྤྱོད་པའི་ཕྱིར།
སྤྱོད་པ་ལ་ཞུགས་པའི་བྱང་ཆུབ་སེམས་དཔའི་ཡོན་ཏན་རྣམ་པར་དག་པའི་མཚན་ཉིད་བསྟན་
ཏོ༑ ༑ཚིགས་སུ་བཅད་པ་ལྔ་པས་ནི་ས་མི་གཡོ་བ་ལ་རྒྱུན་མི་འཆད་པར་བྱང་ཆུབ་ཆེན་པོ་
འཐོབ་པའི་སྦྱོར་བའི་ཏིང་ངེ་འཛིན་ལ་ལེགས་པར་གནས་པའི་ཕྱིར། ཕྱིར་མི་ལྡོག་པའི་བྱང་
ཆུབ་སེམས་དཔའི་ཡོན་ཏན་རྣམ་པར་དག་པའི་མཚན་ཉིད་བསྟན་ཏོ། །ཚིགས་སུ་བཅད་པ་
དྲུག་པ་དང་བདུན་པ་དང་བརྒྱད་པས་ནི་བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་རང་དང་
གཞན་གྱི་དོན་གྲུབ་པའི་ཐབས་མཐའ་དག་མཐར་ཕྱིན་པ། སངས་རྒྱས་ཀྱི་ས་ལ་སྐྱེ་བ་ཐ་མ་
གཅིག་གིས་ཐོགས་པ་བླ་ན་མེད་པ་མངོན་པར་རྫོགས་པར་བྱང་ཆུབ་པ་མཆོག་ཐོབ་པའི་ཕྱིར་
སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའི་ཡོན་ཏན་ཡོངས་སུ་དག་པའི་མཚན་ཉིད་
བསྟན་ཏོ། །ཚིགས་སུ་བཅད་པ་དགུ་པ་དང་བཅུ་པས་ནི་གཞན་གྱི་དོན་དང་། རང་གི་དོན་ལས་
བརྩམས་ཏེ་མཐར་ཕྱིན་པའི་བྱང་ཆུབ་སེམས་དཔའ་དང་། དེ་བཞིན་གཤེགས་པའི་ཡོན་ཏན་
ཁྱད་པར་མེད་པ་དང་། ཁྱད་པར་དང་བཅས་པ་བསྟན་ཏོ། །
དེ་ལ་ཤིན་ཏུ་རྣམ་པར་དག་པའི་གནས་སྐབས་ན་རྣམ་པར་འགྱུར་བ་མེད་པ་ལས་
བརྩམས་ཏེ་ཚིགས་ སུ་བཅད་པ། གཞན་འགྱུར་མིན་བདག་མི་ཟད་ཆོས་ལྡན་ཕྱིར། །འགྲོ་
སྐྱབས་ཕྱི་མའི་མཐའ་མེད་མུར་ཐུག་ཕྱིར། །དེ་ནི་རྟག་ཏུ་གཉིས་མེད་མི་རྟོག་ཕྱིར། །འཇིག་
མེད་ཆོས་ཀྱང་མ་བྱས་རང་བཞིན་ཕྱིར། །འདིས་ཅི་བསྟན་ཞེ་ན། སྐྱེ་བ་མེད་ཅིང་འཆི་བ་མེད།།
གནོད་མེད་རྒ་བ་མེད་པ་སྟེ། །དེ་ནི་རྟག་དང་བརྟན་ཕྱིར་དང་། །ཞི་བའི་ཕྱིར་དང་གཡུང་དྲུང་
ཕྱིར། །དེ་ནི་ཡིད་ཀྱི་རང་བཞིན་གྱི། །ལུས་ཀྱི་སྐྱེ་མེད་རྟག་པའི་ཕྱིར། །བསམ་གྱིས་མི་ཁྱབ་
བསྒྱུར་བ་ཡི། །འཆི་འཕོ་ བརྟན་ཕྱིར་དེ་མི་འཆི། །བག་ཆགས་ཕྲ་མོའི་ནད་རྣམས་ཀྱིས། །
- 6 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
གནོད་མེད་ཞི་བ་ཉིད་ཀྱི་ཕྱིར། །ཟག་མེད་མངོན་པར་འདུས་བྱས་ཀྱིས། །གཡུང་དྲུང་ཕྱིར་ན་
རྒ་བ་མེད། །ཤིན་ཏུ་དྲི་མ་མེད་ཅིང་རྣམ་པར་དག་པ་འོད་གསལ་བ་རང་གི་རང་བཞིན་སངས་
རྒྱས་ཀྱི་ས་ལ་རྣམ་པར་གནས་པ་དེ་བཞིན་གཤེགས་པའི་ཁམས་དེ་ནི་སྔོན་གྱི་མཐའ་ཉེ་བར་
བཟུང་ནས། ཡིད་ཀྱི་རང་བཞིན་གྱི་ལུས་ཀྱིས་སྐྱེ་བ་ཡང་མ་ཡིན་ཏེ། རྟག་པའི་ཕྱིར་རོ། །ཕྱི་
མའི་མཐའ་ཉེ་བར་བཟུང་ནས་བསམ་གྱིས་མི་ཁྱབ་པར་ཡོངས་སུ་བསྒྱུར་བའི་འཆི་འཕོ་བས་
འཆི་བ་མ་ཡིན་ཏེ། བརྟེན་པའི་ཕྱིར་རོ། །སྔོན་དང་ཕྱི་མའི་མཐའ་ཉེ་བར་བཟུང་ནས། མ་རིག་
པའི་བག་ཆགས་ཀྱི་ས་ཡོངས་སུ་འཛིན་པས་གནོད་པ་ཡང་མ་ཡིན་ཏེ། ཞི་བའི་ཕྱིར་རོ། །དེ་
ལྟར་དོན་མེད་པས་མ་ཕོག་པ་གང་ཡིན་པ་དེ་ནི་གཡུང་དྲུང་ཉིད་ཀྱི་ཕྱིར་ཟག་པ་མེད་པའི་ལས་
ཀྱི་འབྲས་བུ་ཡོངས་སུ་སྨིན་པར་རྒ་བ་ཡང་མ་ཡིན་ན། །དེ་ལ་ཚིག་གཉིས་དེ་བཞིན་གཉིས། །
གཉིས་དང་གཉིས་ཀྱིས་གོ་རིམ་བཞིན། །འདུས་མ་བྱས་ཀྱི་དབྱིངས་ལ་ནི། །རྟག་པ་ལ་སོགས་
དོན་ཤེས་བྱ། །དེ་ལ་འདུས་མ་བྱས་ཀྱི་དབྱིངས་ལ་རྟག་པ་དང་། བརྟན་པ་དང་། ཞི་བ་དང་།
གཡུང་དྲུང་གི་ཚིག་འདི་རྣམས་ལས་གོ་རིམ་ཇི་ལྟ་བ་བཞིན་ཚིག་རེ་རེའི་དོན་བསྟན་པ་དང་།
བཤད་པའི་ཚིག་གཉིས་གཉིས་རྣམ་པར་དབྱེ་བ་ནི་མདོ་ཇི་ལྟ་བ་བཞིན་ཤེས་པར་བྱའོ། །མི་
ཟད་ཡོན་ཏན་དང་ལྡན་ཕྱིར། །གཞན་འགྱུར་མེད་བདག་རྟག་པའི་དོན། །མཐའ་ཡི་མུ་དང་
མཚུངས་པའི་ཕྱིར། །སྐབས་ཀྱི་བདག་ཉིད་བརྟན་པའི་དོན། །རྣམ་པར་མི་རྟོག་རང་བཞིན་
ཕྱིར། །གཉིས་མེད་ཆོས་ཉིད་ཞི་བའི་དོན། །མ་བཅོས་ཡོན་ཏན་ཉིད་ཕྱིར་ནི། །འཇིག་མེད་དོན་
ནི་གཡུང་དྲུང་ཉིད། །ཇི་སྐད་དུ། ཤཱ་རིའི་བུ་མི་ཟད་པའི་ཆོས་ཉིད་ཀྱིས་ན་གཞན་དུ་མི་འགྱུར་
བའི་ཆོས་ཀྱི་སྐུ་འདི་ནི་རྟག་པའོ། །ཤཱ་རིའི་བུ་ཕྱི་མའི་མཐའི་མུ་དང་མཚུངས་པ་ཉིད་ཀྱིས་
བསྟན་པའི་སྐྱབས་སུ་གྱུར་པའི་ཆོས་ཀྱི་སྐུ་འདི་ནི་བརྟན་པའོ། །ཤཱ་རིའི་བུ་རྣམ་པར་མི་རྟོག་པ་
ཉིད་ཀྱིས་གཉིས་སུ་མེད་པའི་ཆོས་ཀྱི་སྐུ་འདི་ནི་ཞི་བའོ། །ཤཱ་རིའི་བུ་མ་བཅོས་པའི་ཆོས་ཉིད་
- 6 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཀྱིས་འཇིག་པ་མེད་པའི་ཆོས་ཀྱི་སྐུ་འདི་ནི་གཡུང་དྲུང་ངོ་ཞེས་གསུངས་པ་ཡིན་ནོ། །ཤིན་ཏུ་
རྣམ་པར་དག་པ་མཐར་ཕྱིན་པའི་དེ་བཞིན་གཤེགས་པའི་སྙིང་པོའི་རྣམ་པར་དག་པའི་གནས་
སྐབས་འདི་ཉིད་ལ་དབྱེ་བ་མེད་པའི་དོན་ལས་བརྩམས་ཏེ་ཚིགས་སུ་བཅད་པ། གང་ཕྱིར་དེ་ནི་
ཆོས་སྐུ་དེ་ནི་དེ་བཞིན་གཤེགས། །དེ་ནི་འཕགས་པའི་བདེན་པ་དོན་དམ་མྱ་ངན་འདས། །དེ་
ཕྱིར་ཉི་དང་ཟེར་བཞིན་ཡོན་ཏན་དབྱེར་མེད་པས། །སངས་རྒྱས་ཉིད་ལས་མ་གཏོགས་མྱ་ངན་
འདས་པ་མེད། །དེ་ལ་ཚིགས་སུ་བཅད་པ་ཕྱེད་སྔ་མས་ཅི་སྟོན་ཞེ་ན། མདོར་ན་ཟག་མེད་
དབྱིངས་ལ་ནི། །དོན་གྱི་རབ་ཏུ་དབྱེ་བ་བཞིས། ། ཆོས་ཀྱི་སྐུ་ལ་སོགས་པ་ཡི། །རྣམ་གྲངས་
བཞིར་ནི་རེག་པར་བྱ། །མདོར་བསྡུ་ན་ཟག་པ་མེད་པའི་དབྱིངས་དེ་བཞིན་གཤེགས་པའི་སྙིང་
པོ་ལ་དོན་བཞིའི་དབང་དུ་བྱས་ནས་མིང་གི་རྣམ་གྲངས་བཞིར་རིག་པར་བྱའོ། །དོན་བཞི་གང་
ཞེ་ན། སངས་རྒྱས་ཆོས་དབྱེར་མེད་པ་དང་། །དེ་རིགས་དེ་བཞིན་ཐོབ་པ་དང་། །བརྫུན་མེད་
སླུ་མེད་ཆོས་ཉིད་དང་། །གདོད་ནས་རང་བཞིན་ཞི་ཉིད་དོ། །སངས་རྒྱས་ཀྱི་ཆོས་རྣམ་པར་
དབྱེ་བ་མེད་པའི་དོན་ནི་གང་གི་དབང་དུ་མཛད་ནས། །བཅོམ་ལྡན་འདས་དེ་བཞིན་གཤེགས་
པའི་སྙིང་པོ་ནི་རྣམ་པར་དབྱེ་བ་མེད་པ། བྲལ་མི་ཤེས་པ། བསམ་གྱིས་མི་ཁྱབ་པའི་སངས་
རྒྱས་ཀྱི་ཆོས་གང་གཱའི་ཀླུང་གི་བྱེ་མ་ལས་འདས་པས་མི་སྟོང་པའོ་ཞེས་གསུངས་སོ། །དེའི་
རིགས་རང་བཞིན་གྱིས་བསམ་གྱིས་མི་ཁྱབ་པའི་རྣམ་པ་ཐོབ་པའི་དོན་ནི་གང་གི་དབང་དུ་
མཛད་ནས། བརྒྱུད་ནས་འོངས་པའི་ཐོག་མ་མེད་པའི་ཆོས་ཉིད་ཐོབ་པ་དེ་ནི་སྐྱེ་མཆེད་དྲུག་གི་
ཁྱད་པར་དེ་འདྲ་བ་ཡིན་ནོ་ཞེས་གསུངས་པ་ཡིན་ནོ། །བརྫུན་པ་མེད་པ་དང་སླུ་བ་མེད་པའི་
དོན་ནི་གང་གི་དབང་དུ་མཛད་ནས། དེ་ལ་དོན་དམ་པའི་བདེན་པ་ནི་མི་སླུ་བའི་ཆོས་ཅན་གྱི་མྱ་
ངན་ལས་འདས་པ་ནི་གང་ཡིན་པ་སྟེ། དེ་ཅིའི་ཕྱིར་ཞེ་ན། རིགས་དེ་ནི་གཏན་དུ་ཞི་བའི་ཆོས་
ཉིད་ཀྱིས་ན་རྟག་པའོ་ཞེས་གསུངས་པ་ཡིན་ནོ། །གཏན་དུ་ཉེར་བར་ཞི་བའི་དོན་ནི་གང་གི་
---
- 6 2 -



ས
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡
དབང་དུ་མཛད་ནས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ནི་གདོད་མ་ནས་ཡོངས་སུ་མྱ་ངན་ལས་འདས་པ་ཉིད་དེ། སྐྱེ་བ་མེད་པ་འགག་པ་མེད་
པའོ་ཞེས་གསུངས་སོ། །དོན་བཞི་པོ་འདི་དག་ལ་ནི་གོ་རིམ་ཇི་ལྟ་བ་བཞིན་དུ་མིང་གི་རྣམ་
གྲངས་འདི་བཞིར་འགྱུར་ཏེ། འདི་ལྟ་སྟེ། ཆོས་ཀྱི་སྐུ་དང་། དེ་བཞིན་གཤེགས་པ་དང་། དོན་
དམ་པའི་བདེན་པ་དང་། མྱ་ངན་ལས་འདས་པ་ཞེས་བྱ་བ་སྟེ། གང་གི་ཕྱིར་འདི་སྐད་ཅེས། ཤཱ་
རིའི་བུ་དེ་བཞིན་གཤེགས་པའི་སྙིང་པོ་ཞེས་བྱ་བ་འདི་ནི་ཆོས་ཀྱི་སྐུའི་ཚིག་བླ་དྭགས་སོ་ཞེས་བྱ་
བ་དང་། བཅོམ་ལྡན་འདས་དེ་བཞིན་གཤེགས་པ་གཞན་ལ་ཆོས་ཀྱི་སྐུ་གཞན་པ་ནི་མ་ལགས་
ཀྱི༑ བཅོམ་ལྡན་འདས་ཆོས་ཀྱི་སྐུ་ཉིད་དེ་བཞིན་གཤེགས་པ་ལགས་སོ་ཞེས་བྱ་བ་དང་།
བཅོམ་ལྡན་འདས་སྡུག་བསྔལ་འགོག་པ་ཞེས་བགྱི་བ་ཡོན་ཏན་འདི་ལྟ་བུ་དང་ལྡན་པའི་དེ་
བཞིན་གཤེགས་པའི་ཆོས་ཀྱི་སྐུར་བསྟན་ཏོ་ཞེས་བྱ་བ་དང་། བཅོམ་ལྡན་འདས་མྱ་ངན་ལས་
འདས་པའི་དབྱིངས་ཞེས་བགྱི་བ་འདི་ནི་དེ་བཞིན་གཤེགས་པའི་ཆོས་ཀྱི་སྐུའི་ཚིག་བླ་དྭགས་
ལགས་སོ་ཞེས་གསུངས་པ་ཡིན་ནོ། །དེ་ལ་ཚིགས་སུ་བཅད་པ་ཕྱེད་ཕྱི་མས་ཅི་བསྟན་ཞེ་ན།
རྣམ་ཀུན་མངོན་པར་བྱང་ཆུབ་དང་། །དྲི་མ་བག་ཆགས་བཅས་སྤངས་པ། །སངས་རྒྱས་མྱ་ངན་
འདས་པ་ནི། །དམ་པའི་དོན་དུ་གཉིས་མེད་ཉིད། །གང་གི་ཕྱིར་ཟག་པ་མེད་པའི་དབྱིངས་ཀྱི་
རྣམ་གྲངས་བཞི་པོ་འདི་དག་དེ་བཞིན་གཤེགས་པའི་ཁམས་ཀྱི་དོན་གཅིག་ལ་ཡང་དག་པར་
འདུ་བ་དེའི་ཕྱིར། འདི་དག་དོན་གཅིག་པས་གཉིས་སུ་མེད་པའི་ཆོས་ཀྱི་ཚུལ་གྱི་སྒོ་ནས་ཆོས་
ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་བྱང་ཆུབ་པའི་ཕྱིར་སངས་རྒྱས་ཉིད་
ཅེས་བརྗོད་པ་གང་ཡིན་པ་དང་། ལྷན་ཅིག་མངོན་པར་རྫོགས་པར་བྱང་ཆུབ་པས་བག་ཆགས་
དང་བཅས་པའི་དྲི་མ་སྤངས་པའི་ཕྱིར་མྱ་ངན་ལས་འདས་པ་ཞེས་བརྗོད་པ་འདི་གཉིས་ཀ་ཡང་
ཟག་པ་མེད་པའི་དབྱིངས་ལ་དབྱེར་མེད་བཅད་དུ་མེད་དེ། གཉིས་སུ་མེད་དོ་ཞེས་བྱ་བར་བལྟ་
- 6 3-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
བར་བྱའོ། །རྣམ་པ་ཐམས་ཅད་གྲངས་མེད་པ། །བསམ་མེད་དྲི་མེད་ཡོན་ཏན་དང་། །དབྱེར་
མེད་མཚན་ཉིད་ཐར་པ་སྟེ། །ཐར་པ་གང་དེ་དེ་བཞིན་གཤེགས། །ཞེས་བྱ་བ་འདི་ནི་ཇི་སྐད་དུ།
དགྲ་བཅོམ་པ་དང་རང་སངས་རྒྱས་ཀྱི་མྱ་ངན་ལས་འདས་པའི་དབང་དུ་མཛད་ནས། བཅོམ་
ལྡན་འདས་མྱ་ངན་ལས་འདས་པ་ཞེས་བགྱི་བ་འདི་ནི། དེ་བཞིན་གཤེགས་པ་རྣམས་ཀྱི་
ཐབས་ལགས་སོ་ཞེས་གསུངས་པ་ཡིན་ཏེ། འདིས་ནི་ལམ་རིང་པོས་དུབ་པ་རྣམས་ལ་འབྲོག་
དགོན་པའི་དབུས་སུ་གྲོང་ཁྱེར་སྤྲུལ་པ་བཞིན་དུ་འདི་ནི་ཆོས་ཀྱི་དབང་ཕྱུག་དམ་པ་ཡང་དག་
པར་རྫོགས་པའི་སངས་རྒྱས་རྣམས་ཀྱི་མི་ལྡོག་པའི་ཐབས་ཡིན་ནོ་ཞེས་བསྟན་པ་ཡིན་ནོ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རྣམས་ནི་མྱ་ངན་ལས་འདས་པ་ཐོབ་པའི་ཕྱིར། ཐམས་ཅད་གཞལ་དུ་མེད་པ། བསམ་གྱིས་མི་
ཁྱབ་པ། རྣམ་པར་དག་པའི་མཐར་ཕྱིན་པའི་ཡོན་ཏན་དང་ལྡན་པའོ་ཞེས་བྱ་བ་ནི་ཡོན་ཏན་
རྣམ་པ་བཞི་གྲུབ་པ་དང་། དབྱེར་མེད་པའི་མཚན་ཉིད་མྱ་ངན་ལས་འདས་པ་ཐོབ་པས། དེའི་
བདག་ཉིད་ཡང་དག་པར་རྫོགས་པའི་སངས་རྒྱས་སུ་འགྱུར་བའི་ཕྱིར་ན་སངས་རྒྱས་དང་མྱ་
ངན་ལས་འདས་པ་དག་རྣམ་པར་དབྱེ་བ་མེད་པའི་ཡོན་ཏན་དང་ལྡན་པའི་ཕྱིར་ན་སངས་རྒྱས་
ཉིད་མེད་པར་འགའ་ཡང་མྱ་ངན་ལས་འདས་པ་ཐོབ་པ་མེད་དོ་ཞེས་བསྟན་པ་ཡིན་ནོ། །
དེ་ལ་ཟག་པ་མེད་པའི་དབྱིངས་ལ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་
ཉིད་མངོན་པར་བསྒྲུབས་པས་དེ་བཞིན་གཤེགས་པ་རྣམས་ཀྱི་ཡོན་ཏན་ཐམས་ཅད་པ་ཉིད་ནི་
རི་མོ་མཁན་གྱི་དཔེས་རིག་པར་བྱ་སྟེ། ཇི་ལྟར་རི་མོ་འདྲི་བྱེད་པ། །གཞན་དང་གཞན་ལ་
མཁས་པ་དག །གང་ཞིག་ཡན་ལག་གང་ཤེས་པ། །དེ་གཞན་དེས་ཟིན་མེད་པར་འགྱུར། །
དེས་ན་འདི་ལ་ཁྱེད་ཀུན་གྱིས། །ང་ཡི་གཟུགས་ནི་གྱིས་ཤིག་ཅེས། །མངའ་བདག་རྒྱལ་པོས་
དེ་དག་ལ། །བཀའ་ཡིས་རས་ནི་བྱིན་པ་དང་། །དེ་ལས་དེ་ནི་ཐོས་གྱུར་ཏེ། །རི་མོའི་ལས་ལ་
-
-
- 6 4 -



)
རྒྱུ
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡།
རབ་སྦྱོར་རོ། །དེ་ལ་མངོན་པར་སྦྱོར་རྣམས་ལས། །གཅིག་ཅིག་ཡུལ་གཞན་སོང་གྱུར་ན། །དེ་
ནི་ཡུལ་གཞན་སོང་བས་ན། །དེ་མ་ཚང་ཕྱིར་རི་མོ་དེ། །ཡན་ལག་ཐམས་ཅད་ཡོངས་རྫོགས་
པར། །མི་འབྱུང་བཞིན་ཤེས་དཔེར་བྱས་སོ། །དེ་རྣམས་འདྲི་བྱེད་གང་དག་ཡིན། །སྦྱིན་དང་
ཚུལ་ཁྲིམས་བཟོད་ལ་སོགས། །རྣམ་པ་ཀུན་གྱི་མཆོག་ལྡན་པ། །དེ་ལ་མངོན་པར་སྦྱིན་རྣམས་
ཀྱིས། །སྟོང་པ་ཉིད་ནི་གཟུགས་སུ་བརྗོད། །དེ་ལ་སྦྱིན་པ་ལ་སོགས་པ་འདི་དག་ཉིད་ལས་རེ་
རེ་ཡང་སངས་རྒྱས་ཀྱི་ཡུལ་ལ་མཐའ་ཡས་པར་རྣམ་པའི་རབ་ཏུ་དབྱེ་བར་ཐ་དད་པའི་ཕྱིར་
ཚད་མེད་པར་རིག་པར་བྱའོ། །གྲངས་དང་མཐུ་དག་གིས་ནི་བསམ་གྱིས་མི་ཁྱབ་པ་ཉིད་དོ། །
སེར་སྣ་ལ་སོགས་པ་མི་མཐུན་པའི་ཕྱོགས་ཀྱི་བག་ཆགས་བསལ་བའི་ཕྱིར་ནི་རྣམ་པར་དག་པ་
མཆོག་ཉིད་དོ། །དེ་ལ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཀྱི་ཏིང་ངེ་འཛིན་
གྱི་སྒོ་བསྒོམས་པས་མི་སྐྱེ་བའི་ཆོས་ཉིད་ཐོབ་པའི་ཕྱིར། བྱང་ཆུབ་སེམས་དཔའི་ས་མི་གཡོ་བ་
རྣམ་པར་མི་རྟོག་པ་སྐྱོན་མེད་པ་རྒྱུན་མི་འཆད་པར་རང་གི་ངང་གིས་འཇུག་པའི་ལམ་ཤེས་པ་
ལ་བརྟེན་པས་ན་ཟག་པ་མེད་པའི་དབྱིངས་ལ་དེ་བཞིན་གཤེགས་པ་རྣམས་ཀྱི་ཡོན་ཏན་
ཐམས་ཅད་པ་ཉིད་ཡང་དག་པར་འགྲུབ་པོ། །བྱང་ཆུབ་སེམས་དཔའི་ས་ལེགས་པའི་བློ་གྲོས་
ལ་ཏིང་ངེ་འཛིན་དང་གཟུངས་ཀྱི་སྒོ་བརྒྱ་སྟོང་གྲངས་མེད་པ་དག་གིས་ཚད་མེད་པའི་སངས་
རྒྱས་ཀྱི་ཆོས་ཡོངས་སུ་འཛིན་པའི་ཤེས་པ་ལ་བརྟེན་པས་ནི། ཡོན་ཏན་ཚད་མེད་པ་ཉིད་ཡང་
དག་པར་འགྲུབ་པོ། །བྱང་ཆུབ་སེམས་དཔའི་ས་ཆོས་ཀྱི་སྤྲིན་ལ་དེ་བཞིན་གཤེགས་པ་ཐམས་
ཅད་ཀྱི་གསང་བའི་གནས་ལྐོག་ཏུ་མ་གྱུར་པའི་ཤེས་པ་ལ་བརྟེན་པས་ན། ཡོན་ཏན་བསམ་
གྱིས་མི་ཁྱབ་པ་ཉིད་མངོན་པར་འགྲུབ་པོ། །དེའི་རྗེས་ཐོགས་སུ་སངས་རྒྱས་ཀྱི་ས་ཐོབ་པའི་
ཕྱིར་བག་ཆགས་དང་བཅས་པའི་ཉོན་མོངས་པ་དང་ཤེས་བྱའི་སྒྲིབ་པ་མཐའ་དག་ལས་གྲོལ་
བའི་ཤེས་པ་ལ་བརྟེན་པས་ན། རྣམ་པར་དག་པ་མཆོག་གི་ཡོན་ཏན་ཉིད་ཡང་དག་པར་འགྲུབ་
- 6 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པོ༑ །གང་གི་ཕྱིར་སའི་ཡེ་ཤེས་ཀྱི་རྟེན་བཞི་པོ་འདི་དག་ལ་དགྲ་བཅོམ་པ་དང་རང་སངས་
རྒྱས་རྣམས་མཐོང་བ་མེད་པ་དེའི་ཕྱིར་དེ་དག་ནི་ཡོན་ཏན་རྣམ་པ་བཞི་གྲུབ་ པ་དང༌།
དབྱེར་མེད་པའི་མཚན་ཉིད་མྱ་ངན་ལས་འདས་པའི་དབྱིངས་ལས་རིང་དུ་གྱུར་པ་ཡིན་ནོ་ཞེས་
བྱ་བའོ། །ཤེས་རབ་ཡེ་ཤེས་རྣམ་གྲོལ་རྣམས། །གསལ་དང་འཕྲོ་དང་དག་ཕྱིར་དང་། །ཐ་དད་
མེད་ཕྱིར་འོད་དང་ཟེར། །ཉི་མའི་དཀྱིལ་འཁོར་རྣམས་དང་མཚུངས། །ཤེས་རབ་གང་དང་ཡེ་
ཤེས་གང་དང་རྣམ་པར་གྲོལ་བ་གང་གིས་ཡོན་ཏན་རྣམ་པ་བཞི་འགྲུབ་པ་དང་། དབྱེ་བ་མེད་
པའི་མཚན་ཉིད་ཀྱི་མྱ་ངན་ལས་འདས་པའི་དབྱིངས་དེ་མཚོན་པར་བྱེད་པ་དེ་དག་ནི་གོ་རིམ་ཇི་
ལྟ་བ་བཞིན་དུ་གསུམ་དང་། རྣམ་པ་གཅིག་གིས་ཉི་མ་དང་ཆོས་མཐུན་པར་རྣམ་པ་བཞི་བསྟན་
ཏེ༑ དེ་ལ་སངས་རྒྱས་ཀྱི་རྒྱུད་ལ་མངའ་བ་འཇིག་རྟེན་ལས་འདས་པ་རྣམ་པར་མི་རྟོག་པའི་
ཤེས་རབ་ནི་ཤེས་བྱའི་དེ་ཁོ་ན་ཉིད་དམ་པའི་མུན་པ་སེལ་བ་ཉེ་བར་གནས་པའི་ཕྱིར་འོད་
གསལ་བ་དང་ཆོས་མཚུངས་སོ། །དེའི་རྗེས་ལ་ཐོབ་པའི་ཤེས་བྱ་ཐམས་ཅད་ཀྱི་ཡེ་ཤེས་ནི་
ཤེས་བྱའི་དངོས་པོ་མ་ལུས་པའི་རྣམ་པ་ཐམས་ཅད་ལ་འཇུག་པས་ན། འོད་ཟེར་གྱི་དྲ་བ་འཕྲོ་
བ་དང་ཆོས་མཚུངས་སོ། །དེ་གཉིས་ཀའི་རྟེན་སེམས་ཀྱི་རང་བཞིན་རྣམ་པར་གྲོལ་བ་ནི་ཤིན་
ཏུ་དྲི་མ་མེད་ཅིང་འོད་གསལ་བ་ཉིད་ཀྱིས་ཉི་མའི་དཀྱིལ་འཁོར་རྣམ་པར་དག་པ་དང་ཆོས་
མཚུངས་སོ། །གསུམ་ཀ་ཡང་ཆོས་ཀྱི་དབྱིངས་དང་དབྱེར་མེད་པའི་རང་བཞིན་ཉིད་ཀྱིས་
གསུམ་པོ་དེ་རྣམ་པར་དབྱེ་བ་མེད་པ་དང་ཆོས་མཚུངས་སོ། །དེས་ན་སངས་རྒྱས་མ་ཐོབ་པར།།
མྱ་ངན་འདས་པ་མི་འཐོབ་སྟེ། །འོད་དང་འོད་ཟེར་སྤངས་ནས་ནི། །ཉི་མ་བལྟ་བར་མི་ནུས་
བཞིན། །གང་གི་ཕྱིར་ཐོག་མ་མེད་ནས་ཉེ་བར་གནས་པའི་རང་བཞིན་དགེ་བའི་ཆོས་དང་ལྡན་
པའི་ཁམས་དེ་ལ་དེ་བཞིན་གཤེགས་པ་རྣམས་ཀྱི་ཡོན་ཏན་རྣམ་པར་དབྱེ་བ་མེད་པའི་ཆོས་
ཉིད་ཡིན་པ་དེའི་ཕྱིར། ཆགས་པ་མེད་པ་ཐོགས་པ་མེད་པའི་ཡེ་ཤེས་ཀྱི་གཟིགས་པ་མངའ་
- 6 6 -



བ
ས་བ
།
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡༽
བའི་དེ་བཞིན་གཤེགས་པ་མ་ཐོབ་པར་སྒྲིབ་པ་ཐམས་ཅད་ལས་རྣམ་པར་གྲོལ་བའི་མཚན་
ཉིད་མྱ་ངན་ལས་འདས་པའི་རྟོགས་པ་མངོན་དུ་བྱེད་པར་མི་འཐད་དེ། འོད་དང་འོད་ཟེར་མ་
མཐོང་བར་ཉི་མའི་དཀྱིལ་འཁོར་མི་མཐོང་བ་བཞིན་ནོ། །དེ་ཉིད་ཀྱི་ཕྱིར་བཅོམ་ལྡན་འདས་
དམན་པ་དང་། གྱ་ནོམ་པའི་ཆོས་ལ་ནི་མྱ་ངན་ལས་འདས་པ་རྟོགས་པ་མ་མཆིས་ལགས་སོ། །
བཅོམ་ལྡན་འདས་མྱ་ངན་ལས་འདས་པ་རྟོགས་པ་ནི་ཤེས་རབ་མཚུངས་པའི་ཆོས་རྣམས་ཀྱི་
ལགས་སོ། །བཅོམ་ལྡན་འདས་མྱ་ངན་ལས་འདས་པ་ནི་ཡེ་ཤེས་མཚུངས་པ་དང་། རྣམ་པར་
གྲོལ་བ་མཚུངས་པ་དང་། རྣམ་པར་གྲོལ་བའི་ཡེ་ཤེས་མཐོང་བ་མཚུངས་པ་རྣམས་ཀྱི་ལགས་
སོ༑ ༑བཅོམ་ལྡན་འདས་དེའི་སླད་དུ་མྱ་ངན་ལས་འདས་པའི་དབྱིངས་ནི་རོ་གཅིག་པ་རོ་
མཚུངས་ པ་ ཞེས་བརྗོད་དོ། །འདི་ ལྟ་ སྟེ། རིག་པ་དང་རྣམ་པར་གྲོལ་བའི་ རོས་ སོ་ཞེས་
གསུངས་སོ། །དེ་ལྟར་རྒྱལ་བའི་ སྙིང་པོ་ནི། །རྣམ་གཞག་རྣམ་པ་བཅུ་ཞེས་བརྗོད། །ཉོན་
མོངས་སྦུབས་ན་གནས་པ་དེ། །དཔེ་དག་གིས་ནི་ཤེས་པར་བྱ། །དེ་ལྟར་ཕྱི་མའི་མཐའི་མུ་དང་
མཚུངས་པ་རྟག་པའི་ཆོས་ཉིད་རིག་པར་བྱ་བ་ཉིད་ཀྱིས་དབང་དུ་བྱས་ནས་དོན་རྣམ་པ་བཅུས།
དེ་བཞིན་གཤེགས་པའི་སྙིང་པོ་འདི་རྣམ་པར་གཞག་པ་བཤད་པ་ཡིན་ནོ། །ཐོག་མ་མེད་པའི་
དུས་ནས་ཉེ་བར་གནས་པ་མ་འབྲེལ་བའི་རང་བཞིན་གྱི་ཉོན་མོངས་པའི་སྦུབས་ཉིད་དང་།
ཐོག་མ་མེད་པའི་དུས་ནས་ཉེ་བར་གནས་པ་འབྲེལ་བའི་རང་བཞིན་དག་པའི་ཆོས་ཉིད་ཀྱི་
དབང་དུ་བྱས་ནས། དཔེ་དགུས་དེ་བཞིན་གཤེགས་པའི་གཉེན་པོ་ཉོན་མོངས་པའི་སྒྲུབས་བྱེ་
བ་མཐའ་ཡས་པས་གཏུམས་པ་ནི། མདོ་ཇི་ལྟ་བ་བཞིན་རྟོགས་པར་བྱའོ། །དཔེ་དགུ་གང་ཞེ་
ན༑ སངས་རྒྱས་པད་ངན་སྦྲང་རྩི་སྦྲང་མ་ལ། །སྦྱིན་པ་སྙིང་པོ་མི་གཙང་ནང་ན་གསེར། །ས་ལ་
གཏེར་དང་མྱུག་སོགས་འབྲས་ཆུང་དང་། །གོས་ཧྲུལ་ནང་ན་རྒྱལ་བའི་སྐུ་དང་ནི། །བུད་མེད་
ངན་མའི་ལྟོ་ན་མི་བདག་དང་། །ས་ལ་རིན་ཆེན་གཟུགས་ཡོད་ཇི་ལྟ་བར། །གློ་བུར་ཉོན་མོངས་
- 6 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དྲི་མས་བསྒྲིབས་པ་ཡི། །སེམས་ཅན་རྣམས་ལ་དེ་བཞིན་ཁམས་འདི་གནས། །དྲི་མ་པདྨ་སྲོག་
ཆགས་སྦྱིན་པ་མི་གཙང་ས་འབྲས་གོས་ཧྲུལ་དང་། །སྡུག་བསྔལ་འབར་བས་མངོན་པར་
གདུངས་པའི་བུད་མེད་ས་ཡི་ཁམས་དང་མཚུངས། །སངས་རྒྱས་སྦྲང་རྩི་སྙིང་པོ་གསེར་དང་
གཏེར་དང་རྒྱ་གྲོ་རིན་ཆེན་སྐུ། །གླིང་བདག་མཆོག་དང་རིན་ཆེན་གཟུགས་དང་དྲི་མེད་ཁམས་
མཆོག་མཚུངས་པ་ཉིད། །ཉོན་མོངས་པ་ནི་པདྨ་ངན་པའི་སྦུབས་དང་འདྲ་ལ། །དེ་བཞིན་
གཤེགས་པའི་ཁམས་ནི་པདྨ་ལྟ་བུ་སྟེ། ཇི་ལྟར་མདོག་ངན་པདྨའི་ཁོང་གནས་པ། །མཚན་སྟོང་
གིས་འབར་དེ་བཞིན་གཤེགས་པ་ནི། །དྲི་མེད་ལྷ་ཡི་མིག་ལྡན་མིས་མཐོང་ནས། །ཆུ་སྐྱེས་
པདྨའི་སྦུབས་ནས་འབྱིན་བྱེད་པ། །དེ་བཞིན་བདེ་གཤེགས་མནར་མེད་རྣམས་ལ་ཡང་། །
སངས་རྒྱས་སྤྱན་གྱིས་རང་ཆོས་ཉིད་གཟིགས་ཏེ། །སྒྲིབ་མེད་ཕྱི་མའི་མུར་གནས་ཐུགས་རྗེ་ཡི།།
བདག་ཅག་སྒྲིབ་པ་ལས་ནི་གྲོལ་བར་བྱེད། །ཇི་ལྟར་མི་སྡུག་པདྨ་ཟུམ་ལ་བདེ་བར་གཤེགས་
པ་ནི། །དེ་ཡི་ཁོང་གནས་ལྷ་མིག་མཐོང་ནས་འདབ་མ་གཅོད་བྱེད་ལྟར། །ཆགས་སྡང་སོགས་
དྲི་སྦུབས་བསྒྲིབས་རྫོགས་སངས་སྙིང་པོའི་འགྲོ་གཟིགས་ཏེ། །ཐུགས་རྗེས་ཐུབ་པ་དེ་བཞིན་
སྒྲིབ་པ་དེ་ནི་འཇོམས་པར་མཛད། །ཉོན་མོངས་པ་ནི་སྲོག་ཆགས་སྦྲང་མ་དང་འདྲ་ལ། དེ་
བཞིན་གཤེགས་པའི་སྙིང་པོ་ནི་སྤྲང་རྩི་ལྟ་བུ་སྟེ། ཇི་ལྟར་སྲོག་ཆགས་ཚོགས་བསྐོར་སྦྲང་རྩི་ནི།།
སྐྱེས་བུ་མཁས་པས་དེ་དོན་གཉེར་བ་ཡིས། །མཐོང་ནས་དེ་དང་ཐབས་ཀྱིས་སྲོག་ཆགས་
སོགས། །ཀུན་ནས་བྲལ་བར་རབ་ཏུ་བྱེད་པ་བཞིན། །དྲང་སྲོང་ཆེན་པོས་ཀུན་མཁྱེན་སྤྱན་
གྱིས་ནི། །རིགས་ཁམས་སྦྲང་རྩི་དང་འདྲ་འདི་གཟིགས་ནས། །དེ་ཡི་སྒྲིབ་པ་སྦྲང་མ་དང་འདྲ་
བ༑ ༑གཏན་ནས་རབ་ཏུ་སྤོང་བར་མཛད་པ་ཡིན། །ཇི་ལྟར་སྦྲང་རྩི་ སྲོག་ཆགས་བྱེ་བ་ཁྲག་
ཁྲིག་སྟོང་བསྒྲིབས་སྦྲང་རྩི་དོན་གཉེར་མིས། །སྦྲང་མ་དེ་དག་བསལ་ཏེ་ཇི་ལྟར་འདོད་པ་
བཞིན་དུ་སྦྲང་རྩིའི་བྱ་བྱེད་པ། །དེ་བཞིན་ལུས་ཅན་ལ་ཡོད་ཟག་པ་མེད་པའི་ཤེས་པ་སྦྲང་མའི་
- 6 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
རྩི་དང་འདྲ། །ཉོན་མོངས་སྦྲང་མ་དང་འདྲ་དེ་འཇོམས་པ་ལ་མཁས་པའི་རྒྱལ་བ་སྐྱེས་བུ་
བཞིན། །ཉོན་མོངས་པ་ནི་ཕྱི་ཡི་སྦྱིན་པ་དང་འདྲ་ལ། །དེ་བཞིན་གཤེགས་པའི་ཁམས་ནི་ནང་
གི་སྙིང་པོ་བཞིན། །ཇི་ལྟར་སྤྱན་ལྡན་འབྲུ་ཡི་སྙིང་པོ་ནི། །མི་རྣམས་ཀྱིས་ནི་ལོངས་སྤྱོད་མི་
འགྱུར་བ། །ཟས་སོགས་དོན་དུ་གཉེར་བ་གང་ཡིན་པ། །དེ་དག་གིས་ནི་སྤུན་གནས་དེ་འབྱིན་
ལྟར། །དེ་བཞིན་སེམས་ཅན་ལ་ཡོད་ཉོན་མོངས་ཀྱི། །དྲི་མ་དང་འདྲེས་རྒྱལ་བའང་ཇི་སྲིད་དུ།།
ཉོན་མོངས་དྲི་མ་འདྲེས་ལས་མ་གྲོལ་བ། །དེ་སྲིད་རྒྱལ་མཛད་སྲིད་གསུམ་དུ་མི་བྱེད། །ཇི་
ལྟར་སཱ་ལུ་བྲ་འོ་ནས་འབྲུའི་སྙིང་པོ་སྦྱིན་ལས་མ་བྱུང་གྲ་མ་ཅན། །ལེགས་པར་མ་བགྲུས་མི་
རྣམས་ཀྱིས་ནི་སྤྱད་བྱ་བཟའ་བ་ཞིམ་པོར་མི་འགྱུར་ལྟར། །དེ་བཞིན་སེམས་ཅན་ལ་ཡོད་ཆོས་
ཀྱི་དབང་ཕྱུག་ཉོན་མོངས་སྐྲུན་ལས་མ་གྲོལ་ལུས། །ཉོན་མོངས་བྲུ་བས་ཉེན་པའི་འགྲོ་ལ་ཆོས་
ཀྱི་དགའ་བའི་རོ་སྟེར་འགྱུར་བ་མིན། །ཉོན་མོངས་པ་ནི་མི་གཙང་བའི་ལྗན་ལྗིན་གྱི་གནས་
དང་འདྲ་ལ། དེ་བཞིན་གཤེགས་པའི་ཁམས་ནི་གསེར་བཞིན་ཏེ། ཇི་ལྟར་རབ་ཏུ་རྒྱུ་ཚེ་མི་ཡི་
གསེར། །ལྗན་ལྗིན་རུལ་པའི་གནས་སུ་ལྷུང་གྱུར་ལ། །མི་འཇིག་ཆོས་ཅན་དེ་ནི་དེར་དེ་བཞིན།།
ལོ་བརྒྱ་མང་པོ་དག་ཏུ་གནས་པ་དེ། །ལྷ་མིག་རྣམ་པར་དག་ལྡན་ལྷ་ཡིས་དེར། །མཐོང་ནས་
མི་ལ་འདི་ན་ཡོད་པའི་གསེར། །རིན་ཆེན་མཆོག་འདི་སྦྱངས་ཏེ་རིན་ཆེན་གྱིས། །བསྒྲུབ་པར་
བྱ་བ་གྱིས་ཞེས་སྨྲ་བ་ལྟར། །དེ་བཞིན་ཐུབ་པས་མི་གཙང་དང་འདྲ་བའི། །ཉོན་མོངས་སུ་བྱིང་
སེམས་ཅན་ཡོན་ཏན་ནི། །གཟིགས་ནས་ཉོན་མོངས་འདམ་དེ་དག་བྱའི་ཕྱིར། །སྐྱེ་དགུ་རྣམས་
ལ་དམ་ཆོས་ཆུ་ཆར་འཕེབས། །ཇི་ལྟར་ལྡན་ལྗིན་རུལ་པའི་ནང་དུ་ལྷུང་བའི་གསེར་ནི་ལྷ་ཡིས་
མཐོང་གྱུར་ནས། །ཀུན་ཏུ་དགའ་བར་བྱ་ཕྱིར་མཆོག་ཏུ་མཛེས་པ་མི་ལ་ནན་གྱིས་སྟོན་པ་ལྟར།།
དེ་བཞིན་རྒྱལ་བས་ཉོན་མོངས་མི་གཙང་ཆེན་པོར་ལྷུང་གྱུར་རྫོགས་སངས་རིན་པོ་ཆེ། །
སེམས་ཅན་རྣམས་ལ་གཟིགས་ནས་དེ་དག་བྱ་ཕྱིར་ལུས་ཅན་རྣམས་ལ་ཆོས་སྟོན་ཏོ། །
-6 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
ཉོན་མོངས་པ་ནི་སའི་མཐིལ་དང་འདྲ་ལ། དེ་བཞིན་གཤེགས་པའི་ཁམས་ནི་རིན་པོ་ཆེའི་
གཏེར་བཞིན་ཏེ། ཇི་ལྟར་མི་དབུལ་ཁྱིམ་ནང་ས་འོག་ན། །མི་ཟད་པ་ཡི་གཏེར་ནི་ཡོད་གྱུར་ཏེ།།
མི་དེས་དེ་མ་ཤེས་ཤིང་གཏེར་དེ་ཡང་། །དེ་ལ་ང་འདིར་ཡོད་ཅེས་མི་སྨྲ་ལྟར། །དེ་བཞིན་ཡིད་
ཀྱི་ནང་ཆུད་རིན་ཆེན་གཏེར། །དྲི་མེད་གཞག་དང་བསལ་མེད་ཆོས་ཉིད་ཀྱང་། །མ་རྟོགས་
པས་ན་དབུལ་བའི་སྡུག་བསྔལ་ནི། །རྣམ་མང་རྒྱུན་དུ་སྐྱེ་དགུ་འདིས་མྱོང་ངོ་། །ཇི་ལྟར་དབུལ་
པོའི་ཁྱིམ་ནང་དུ་ནི་རིན་ཆེན་གཏེར་ཆུད་གྱུར་པའི་མི་ལ་ནི། །རིན་ཆེན་གཏེར་དག་ཡོད་ཅེས་
རྗོད་པར་མི་བྱེད་དེ་ནི་མི་ཡིས་ཤེས་མིན་ལྟར། །དེ་བཞིན་ཆོས་གཏེར་ཡིད་ཀྱི་ཁྱིམ་གནས་
སེམས་ཅན་དག་ནི་དབུལ་པོ་ལྟ་བུ་སྟེ། །དེ་དག་རྣམས་ཀྱིས་དེ་ཐོབ་བྱ་ཕྱིར་འཇིག་རྟེན་དུ་ནི་
དྲང་སྲོང་ཡང་དག་བལྟམས། །ཉོན་མོངས་པ་ནི་ཤུན་པའི་སྦུབས་དང་འདྲ་ལ། དེ་བཞིན་
གཤེགས་པའི་ཁམས་ནི་ས་བོན་གྱི་མྱུ་གུ་ལྟ་བུ་སྟེ། ཇི་ལྟར་ཨ་མ་ལ་སོགས་ཤིང་འབྲས་ལ། །
ཡོད་པའི་ས་བོན་མྱུ་གུ་འཇིག་མེད་ཆོས། །ས་རྨོས་ཆུ་སོགས་ལྡན་ལས་ལྗོན་ཤིང་གི །རྒྱལ་པོའི་
དངོས་པོར་རིམ་གྱིས་འགྲུབ་པ་ལྟར། །སེམས་ཅན་རྣམས་ཀྱི་མ་རིག་སོགས་འབྲས་ཀྱི། །
པགས་སྦུབས་ནང་ཆུད་ཆོས་ཁམས་དགེ་བ་ཡང་། །དེ་བཞིན་དགེ་བ་དེ་དེ་ལ་བརྟེན་ནས།།
རིམ་གྱིས་ཐུབ་པའི་རྒྱལ་པོའི་དངོས་པོར་འགྱུར། །ཆུ་དང་ཉི་མའི་འོད་དང་རླུང་དང་ས་དུས་
ནམ་མཁའི་རྐྱེན་རྣམས་ཀྱིས། །ཏ་ལ་དང་ནི་ཨ་མྲའི་འབྲས་སྦུབས་གསེབ་ནས་ཤིང་སྐྱེས་ཇི་
ལྟར་བར། །སེམས་ཅན་ཉོན་མོངས་འབྲས་ལྤགས་ནང་ཆུད་རྫོགས་སངས་ས་བོན་མྱུ་གུ་ཡང་།།
དེ་བཞིན་དགེ་རྐྱེན་དེ་དང་དེ་ལས་ཆོས་འཐོན་འཕེལ་བར་འགྱུར་བ་ཡིན། །ཉོན་མོངས་པ་ནི་
གོས་ཧྲུལ་པོ་དང་འདྲ་ལ། དེ་བཞིན་གཤེགས་པའི་ཁམས་ནི་རིན་པོ་ཆེའི་སྐུ་ལྟ་བུ་སྟེ། ཇི་ལྟར་
རིན་ཆེན་ལས་བྱས་རྒྱལ་བའི་གཟུགས། །གོས་ཧྲུལ་དྲི་ངན་གྱིས་ནི་གཏུམས་གྱུར་པ། །ལམ་
གནས་ལྷ་ཡིས་མཐོང་ནས་གྲོལ་བྱའི་ཕྱིར། །ལམ་གནས་དོན་དེ་དེ་ལ་སྨྲ་བ་ལྟར། །དེ་བཞིན་
-7
0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ཐོགས་མེད་རྣམ་པ་སྣ་ཚོགས་ཀྱི། །ཉོན་མོངས་ཀྱིས་གཏུམས་བདེ་གཤེགས་དངོས་པོ་ཉིད། །
དུད་འགྲོ་ལ་ཡང་གཟིགས་ནས་དེ་བཞིན་ཏེ། །ཐར་པར་བྱ་བའི་དོན་དུ་ཐབས་སྟོན་མཛད། །
ཇི་ལྟར་རིན་ཆེན་རང་བཞིན་དེ་བཞིན་གཤེགས་སྐུ་དྲི་ངན་གོས་གཏུམས་པ། །ལམ་གནས་ལྷ་
ཡི་མིག་གིས་མཐོང་ནས་མཐར་ཕྱིན་མི་ལ་སྟོན་པ་ལྟར། །དེ་བཞིན་ཉོན་མོངས་གོས་ཧྲུལ་གྱིས་
གཏུམས་འཁོར་བའི་ལམ་ན་གནས་པའི་ཁམས། །དུད་འགྲོ་ལ་ཡང་གཟིགས་ནས་ཐར་པར་
བྱ་ཕྱིར་རྒྱལ་བས་ཆོས་སྟོན་ཏོ། །ཉོན་མོངས་པ་ནི་སེམས་ཅན་ཞུགས་པའི་མི་མོ་དང་འདྲ་ལ།
དེ་བཞིན་གཤེགས་པའི་ཁམས་ནི་མེར་མེར་པོའི་འབྱུང་བ་ཆེན་པོ་ལ་གནས་པའི་འཁོར་ལོས་
སྒྱུར་བ་ལྟ་བུ་སྟེ། ཇི་ལྟར་མི་མོ་གཟུགས་ངན་མགོན་མེད་འགའ། །མགོན་མེད་འདུག་གནས་
སུ་ནི་འདུག་གྱུར་ལ། །མངལ་གྱིས་རྒྱལ་པོའི་དཔལ་ནི་འཛིན་བྱེད་པས། །རང་ལྟོ་ན་ཡོད་མི་
བདག་མི་ཤེས་ལྟར། །སྲིད་པར་སྐྱེ་བ་མགོན་མེད་ཁྱིམ་བཞིན་ཏེ། །མ་དག་སེམས་ཅན་མངལ་
ལྡན་བུད་མེད་བཞིན། །དེ་ལ་གང་ཞིག་ཡོད་པས་མགོན་བཅས་པ། །དྲི་མེད་ཁམས་ནི་དེ་ཡི་
མངལ་གནས་བཞིན། །ཇི་ལྟར་བུད་མེད་ལུས་ལ་དྲི་བཅས་གོས་གོན་མི་སྡུག་གཟུགས་ལྡན་པ།།
ས་བདག་མངལ་ན་གནས་ཀྱང་མགོན་མེད་ཁང་པར་སྡུག་བསྔལ་མཆོག་མྱོང་ལྟར། །དེ་བཞིན་
བདག་རང་ནང་གནས་མགོན་ཡོད་གྱུར་ཀྱང་མགོན་མེད་བློ་ལྡན་པ། །འགྲོ་བ་ཉོན་མོངས་
དབང་གིས་ཡིད་མ་ཞི་བས་སྡུག་བསྔལ་བཞི་ལ་གནས། །ཉོན་མོངས་པ་ནི་སའི་འདམ་གོས་པ་
དང་འདྲ་ལ། དེ་བཞིན་གཤེགས་པའི་ཁམས་ནི་གསེར་གྱི་གཟུགས་བཞིན་ཏེ། ཇི་ལྟར་ནང་གི་
གསེར་ཞུན་གཟུགས་རྒྱས་པ། །ཞི་བ་ཕྱིར་རོལ་ས་ཡི་རང་བཞིན་ཅན། །མཐོང་ནས་དེ་ཤེས་པ་
དག་ནང་གི་གསེར། །སྦྱང་ཕྱིར་ཕྱི་རོལ་སྒྲིབ་པ་སེལ་བྱེད་ལྟར། །རང་བཞིན་འོད་གསལ་དྲི་མ་
རྣམས་ཀྱང་ནི། །གློ་བུར་བར་ནི་རྣམ་པར་གཟིགས་གྱུར་ནས། །རིན་ཆེན་འབྱུང་གནས་ལྟ་བུའི་
འགྲོ་བ་རྣམས། །སྒྲིབ་པ་དག་ལས་སྦྱོང་མཛད་བྱང་ཆུབ་མཆོག །ཇི་ལྟར་དྲི་མེད་གསེར་འབར་
- 7 1 -



སོ་
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ལས་བྱས་ས་ཡི་ནང་དུ་ཆུད་གྱུར་གཟུགས། །ཞི་དེ་རང་བཞིན་མཁས་པས་རིག་ནས་ས་དག་
སེལ་བར་བྱེད་པ་ལྟར། །དེ་བཞིན་ཀུན་མཁྱེན་དག་པའི་གསེར་འདྲ་ཞི་བའི་ཡིད་ནི་མཁྱེན་
གྱུར་ནས། །ཆོས་འཆད་ཚུལ་གྱིས་བརྡེག་སྤྱད་བསྒྲུབས་པས་སྒྲིབ་པ་དག་ནི་སེལ་བར་མཛད།།
དཔེ་རྣམས་ཀྱིས་བསྡུས་པའི་དོན་ནི། པདྨ་སྲོག་ཆགས་བུང་བ་དང་། །སྦྱིན་པ་དང་ནི་མི་གཙང་
ས༑ ༑འབྲས་ཤུན་གོས་ཧྲུལ་བུད་མེད་ཀྱི། །མངལ་དང་ས་ཡི་སྦུབས་ན་ཡང་། །སངས་རྒྱས་
སྦྲང་རྩི་སྙིང་པོ་བཞིན། །གསེར་བཞིན་གཏེར་བཞིན་ལྗོན་པ་བཞིན། །རིན་ཆེན་སྐུ་དང་ཁོར་
ལོ་ཡིས། །སྒྱུར་བ་བཞིན་དང་གསེར་གཟུགས་བཞིན། །སེམས་ཅན་ཁམས་ཀྱི་ཉོན་མོངས་
སྦུབས། །མ་འབྲེལ་ཐོག་མ་མེད་པ་ན། །སེམས་ཀྱི་རང་བཞིན་དྲི་མེད་ནི། །ཐོག་མ་མེད་པ་
ཡིན་པར་བརྗོད། །མདོར་བསྡུ་ན་དེ་བཞིན་གཤེགས་པའི་སྙིང་པོའི་མདོར་དཔེར་བརྗོད་པ་
བསྟན་པ་འདིས་ནི་སེམས་ཅན་གྱི་ཁམས་མ་ལུས་པའི་ཐོགས་པ་མེད་པའི་སེམས་ཀུན་ནས་
ཉོན་མོངས་པའི་གློ་བུར་པ་ཉིད་དང་། ཐོག་མ་མེད་པའི་སེམས་རྣམ་པར་བྱང་བའི་ཆོས་ལྷན་
ཅིག་སྐྱེས་པ་རྣམ་པར་དབྱེ་བ་མེད་པ་ཉིད་དུ་བསྟན་ཏོ། །དེས་ན་སེམས་ཀུན་ནས་ཉོན་མོངས་
པའི་ཕྱིར་སེམས་ཅན་རྣམས་ཀུན་ནས་ཉོན་མོངས་ལ། སེམས་ཅན་རྣམ་པར་བྱང་བའི་ཕྱིར་ནི་
རྣམ་པར་དག་པ་ཡིན་ནོ་ཞེས་གསུངས་སོ། །
དེ་ལ་གང་གི་དབང་དུ་བྱས་ནས། པདྨའི་སྦུབས་ལ་སོགས་པའི་དཔེ་དགུ་བསྟན་པ།
སེམས་ཀྱི་ཀུན་ནས་ཉོན་མོངས་པ་གང་ཞེ་ན། ཆགས་དང་སྡང་དང་རྨོངས་དང་དེའི། །ཀུན་
ལྡང་དྲག་དང་བག་ཆགས་དང་། །མཐོང་སྒོམ་ལམ་སྤངས་མ་དག་དང་། །དག་པའི་ས་ལ་
བརྟེན་པ་ཡི། །དྲི་མ་རྣམ་དགུ་པདྨ་ཡི། །སྦུབས་སོགས་དཔེས་ནི་རབ་བསྟན་ཏེ། །ཉེ་བའི་ཉོན་
མོངས་སྦུབས་ཀྱི་ནི། །དབྱེ་བས་བྱེ་བ་མཐའ་ལས་འདས། །མདོར་བསྡུ་ན་ཉོན་མོངས་པ་དགུ་
པོ་འདི་དག་དེ་བཞིན་གཤེགས་པའི་ཁམས་རང་བཞིན་གྱིས་རྣམ་པར་དག་པ་ལ་ཡང་སངས་
-7 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
རྒྱས་ཀྱི་གཟུགས་ལ་སོགས་པ་ལ་པདྨའི་སྦུབས་ལ་སོགས་པ་ལྟར་གློ་བུར་བ་ཉིད་དུ་ཡོད་དོ། །
དགུ་གང་ཞེ་ན། འདི་ལྟ་སྟེ། འདོད་ཆགས་བག་ལ་ཉལ་གྱི་མཚན་ཉིད་ཀྱི་ཉོན་མོངས་པ་དང་།
ཞེ་སྡང་བག་ལ་ཉལ་གྱི་མཚན་ཉིད་ཀྱི་ཉོན་མོངས་པ་དང་། གཏི་མུག་བག་ལ་ཉལ་གྱི་མཚན་
ཉིད་ཀྱི་ཉོན་མོངས་པ་དང་། འདོད་ཆགས་དང་། ཞེ་སྡང་དང་གཏི་མུག་དྲག་པོས་ཀུན་ནས་
ལྡང་བའི་མཚན་ཉིད་དང་། མ་རིག་པའི་བག་ཆགས་ཀྱི་སས་བསྡུས་པ་དང་མཐོང་བས་སྤང་
བར་བྱ་བ་དང་། བསྒོམ་པས་སྤང་བར་བྱ་བ་དང་། མ་དག་པའི་ས་ལ་བརྟེན་པ་དང་། དག་
པའི་ས་ལ་བརྟེན་པའོ། །དེ་ལ་འཇིག་རྟེན་པའི་འདོད་ཆགས་དང་བྲལ་བའི་རྒྱུད་ལ་ཡོད་པའི་
ཉོན་མོངས་པ་མི་གཡོ་བའི་འདུ་བྱེད་ལ་སོགས་པའི་རྒྱུ་གཟུགས་དང་གཟུགས་མེད་པའི་
ཁམས་སྒྲུབ་པར་བྱེད་པ་དང་། འཇིག་རྟེན་ལས་འདས་པའི་ཡེ་ཤེས་ཀྱིས་གཞོམ་པར་བྱ་བ་
གང་ཡིན་པ་དེ་དག་ནི་འདོད་ཆགས་དང་། ཞེ་སྡང་དང་། གཏི་མུག་བག་ལ་ཉལ་གྱི་མཚན་ཉིད་
ཅེས་བྱའོ། །འདོད་ཆགས་ལ་སོགས་པ་ལ་སྤྱོད་པའི་སེམས་ཅན་གྱི་རྒྱུད་ལ་ཡོད་པ་བསོད་
ནམས་དང་། བསོད་ནམས་མ་ཡིན་པའི་འདུ་བྱེད་ལ་སོགས་པའི་རྒྱུ་འདོད་པའི་ཁམས་འབའ་
ཞིག་སྒྲུབ་པར་བྱེད་པ། མི་སྡུག་པ་ལ་སོགས་པ་སྒོམ་པའི་ཤེས་པས་གཞོམ་པར་བྱ་བ་གང་
ཡིན་པ་དེ་དག་ནི་འདོད་ཆགས་དང་། ཞེ་སྡང་དང་། གཏི་མུག་དྲག་པོས་ཀུན་ནས་ལྡང་པའི་
མཚན་ཉིད་ཅེས་བྱའོ། །དགྲ་བཅོམ་པའི་རྒྱུད་ལ་ཡོད་པ་ཟག་པ་མེད་པའི་ལམ་འཇུག་པའི་རྒྱུ་
དྲི་མ་མེད་པའི་ཡིད་ཀྱི་རང་བཞིན་གྱི་ལུས་སྒྲུབ་པར་བྱེད་པ། དེ་བཞིན་གཤེགས་པའི་བྱང་ཆུབ་
ཀྱི་ཡེ་ཤེས་ཀྱིས་གཞོམ་པར་བྱ་བ་གང་ཡིན་པ་དེ་དག་ནི་མ་རིག་པའི་བག་ཆགས་ཀྱིས་བསྡུས་
པ་ཞེས་བྱའོ། །སློབ་པ་ནི་རྣམས་གཉིས་ཏེ། སོ་སོའི་སྐྱེ་བོ་དང་། འཕགས་པའོ། །དེ་ལ་སོ་སོའི་
སྐྱེ་བོ་སློབ་པའི་རྒྱུད་ལ་ཡོད་པ་ས་དང་པོའི་འཇིག་རྟེན་ལས་འདས་པའི་ཆོས་མཐོང་བའི་ཤེས་
པས་གཞོམ་པར་བྱ་བ་གང་ཡིན་པ་དེ་དག་ནི་མཐོང་བས་སྤང་བར་བྱ་བ་ཞེས་བྱའོ། །འཕགས་
- 7 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པའི་གང་ཟག་སློབ་པའི་རྒྱུད་ལ་ཡོད་པ་ཇི་ལྟར་མཐོང་བའི་འཇིག་རྟེན་ལས་འདས་པའི་ཆོས་
སྒོམ་པའི་ཤེས་པས་གཞོམ་པར་བྱ་བ་གང་ཡིན་པ་དེ་དག་བསྒོམ་པས་སྤང་བར་བྱ་བ་ཞེས་བྱ་
བའོ། །མཐར་ཐུག་པར་མ་གྱུར་པའི་བྱང་ཆུབ་སེམས་དཔའི་རྒྱུད་ལ་ཡོད་པ་ཡེ་ཤེས་ཀྱིས་རྣམ་
པ་བདུན་གྱི་མི་མཐུན་པའི་ཕྱོགས་ས་བརྒྱད་པ་ལ་སོགས་པ་ས་གསུམ་སྒོམ་པའི་ཤེས་པས་
གཞོམ་པར་བྱ་བ་གང་ཡིན་པ་དེ་དག་ནི་མ་དག་པའི་ས་ལ་བརྟེན་པ་ཞེས་བྱའོ། །མཐར་ཐུག་
པའི་བྱང་ཆུབ་སེམས་དཔའི་རྒྱུད་ལ་ཡོད་པ་བརྒྱད་པ་ལ་སོགས་པ་ས་གསུམ་པ་སྒོམ་པའི་ཤེས་
པའི་མི་མཐུན་པའི་ཕྱོགས་རྡོ་རྗེ་ལྟ་བུའི་ཏིང་ངེ་འཛིན་གྱི་ཡེ་ཤེས་ཀྱིས་གཞོམ་པར་བྱ་བ་གང་
ཡིན་པ་དེ་དག་ནི་དག་པའི་ས་ལ་བརྟེན་པ་ཞེས་བྱའོ། །ཆགས་སོགས་ཉོན་མོངས་དགུ་པོ་འདི།།
མདོར་བསྡུས་ནས་ནི་གོ་རིམ་བཞིན། །པདྨའི་སྦུབས་ལ་སོགས་པ་ཡི། །དཔེ་དགུ་དག་གིས་
ཡང་དག་བསྟན། །གང་གིས་ན་དེ་བཞིན་གཤེགས་པའི་སྙིང་པོ་ཉོན་མོངས་པའི་སྦུབས་བྱེ་བ་
མཐའ་ཡས་པས་གཡོགས་པ་ཞེས་བརྗོད་ལ། རྒྱས་པར་ནི་འདི་དག་ཉིད་བརྒྱད་ཁྲི་བཞི་སྟོང་
གི་རྣམ་པའི་རབ་ཏུ་དབྱེ་བས་དེ་བཞིན་གཤེགས་པའི་ཡེ་ཤེས་བཞིན་དུ་མཐའ་ཡས་པར་
འགྱུར་རོ། །དྲི་འདི་དག་གིས་བྱིས་རྣམས་དང་། །དགྲ་བཅོམ་སློབ་དང་བློ་ལྡན་རྣམས། །རིམ་
བཞིན་བཞི་དང་གཅིག་དང་ནི། །གཉིས་དང་གཉིས་ཀྱིས་མ་དག་ཉིད། །བཅོམ་ལྡན་འདས་
ཀྱིས་སེམས་ཅན་ཐམས་ཅད་ནི་དེ་བཞིན་གཤེགས་པའི་སྙིང་པོ་ཅན་ནོ་ཞེས་བཀའ་སྩལ་པ་
གང་ཡིན་པ་དེ་ལ་སེམས་ཅན་ཐམས་ཅད་ནི་མདོར་བསྡུ་ན་རྣམ་པ་བཞི་བརྗོད་དེ། འདི་ལྟ་སྟེ།
སོ་སོའི་སྐྱེ་བོ་དང་། དགྲ་བཅོམ་པ་དང་། སློབ་པ་དང་། བྱང་ཆུབ་སེམས་དཔའོ། །དེ་ལ་འདི་
དག་ཟག་པ་མེད་པའི་དབྱིངས་སུ་གོ་རིམ་ཇི་ལྟ་བ་བཞིན་ཉོན་མོངས་པ་བཞི་དང་། གཅིག་
དང༌། གཉིས་དང་། གཉིས་ཀྱིས་མ་དག་པ་བསྟན་ཏོ། །ཡང་ཇི་ལྟར་འདོད་ཆགས་ལ་སོགས་
པ་ཉོན་མོངས་པ་དགུ་པོ་འདི་དག་པདྨའི་སྦུབས་ལ་སོགས་པ་དང་འདྲ་བར་རིག་པར་བྱས་ལ།
-7 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡།
དེ་བཞིན་གཤེགས་པའི་ཁམས་སངས་རྒྱས་ཀྱི་གཟུགས་ལ་སོགས་པ་དང་ཆོས་མཐུན་པར་
ཡང་ཇི་ལྟར་རིག་པར་བྱ་ཞེ་ན། ཇི་ལྟར་པདྨ་འདམ་སྐྱེས་དེ། །མདུན་དུ་གྱུར་ན་ཡིད་དགའ་
དང༌། །ཕྱི་ནས་དགའ་བ་མེད་འགྱུར་བ། །འདོད་ཆགས་དགའ་བ་དེ་བཞིན་ནོ། །ཇི་ལྟར་སྲོག་
ཆགས་སྦྲང་མ་ནི། །ཤིན་ཏུ་འཁྲུགས་ཏེ་མདུང་བརྡེག་ལྟར། །དེ་བཞིན་ཞེ་སྡང་སྐྱེ་བས་ན།།
སྙིང་ལ་སྡུག་བསྔལ་སྐྱེད་པར་བྱེད། །ཇི་ལྟར་འབྲས་སོགས་སྙིང་པོ་ནི། །ཕྱི་རོལ་སྟུན་པས་
བསྒྲིབས་པ་ལྟར། །དེ་བཞིན་སྙིང་པོའི་དོན་མཐོང་བ། །མ་རིག་སྒོ་ངའི་སྦུབས་ཀྱིས་བསྒྲིབས།།
ཇི་ལྟར་མི་གཙང་མི་མཐུན་པ། །དེ་བཞིན་ཆགས་དང་བཅས་རྣམས་ཀྱི། །འདོད་པ་བསྟེན་པའི་
རྒྱུ་ཡིན་ཕྱིར། །ཀུན་ནས་ལྡང་བ་མི་གཙང་འདྲ། །ཇི་ལྟར་ནོར་ནི་བསྒྲིབས་པས་ན། །མི་ཤེས་
གཏེར་མི་ཐོབ་པ་ལྟར། །དེ་བཞིན་སྐྱེ་ལ་རང་བྱུང་ཉིད། །མ་རིག་བག་ཆགས་ས་ཡིས་བསྒྲིབས།།
ཇི་ལྟར་སྨྱུག་སོགས་རིམ་སྐྱེས་པས། །ས་བོན་ཤུན་པ་གཅོད་པ་ལྟར། །དེ་བཞིན་དེ་ཉིད་མཐོང་
བ་ཡིས། །མཐོང་སྤངས་རྣམས་ནི་ལྡོག་པར་འགྱུར། །འཕགས་པའི་ལམ་དང་འབྲེལ་པ་ལས།།
འཇིག་ཚོགས་སྙིང་པོ་བཅོམ་རྣམས་ཀྱི། །བསྒོམ་ལམ་ཡེ་ཤེས་སྤང་བྱ་རྣམས། །གོས་ལ་དག་
དང་མཚུངས་པར་བསྟན། །ས་བདུན་ལ་བརྟེན་དྲི་མ་ནི། །མངལ་སྦུབས་དྲི་མ་དག་དང་
མཚུངས། །མངལ་སྦུབས་ བྲལ་འདྲ་མི་རྟོག་པའི། །ཡེ་ཤེས་རྣམ་པར་སྨིན་པ་བཞིན། །ས་
གསུམ་རྗེས་འབྲེལ་དྲི་མ་རྣམས། །ས་འདམ་གོས་བཞིན་ཤེས་བྱ་སྟེ། །བདག་ཉིད་ཆེན་པོ་རྡོ་རྗེ་
ལྟའི། །ཏིང་ངེ་འཛིན་གྱིས་གཞོམ་བྱ་ཡིན། །དེ་ལྟར་ཆགས་སོགས་དྲི་མ་དགུ། །པདྨ་ལ་སོགས་
དག་དང་མཚུངས། །རང་བཞིན་གསུམ་གྱིས་བསྡུས་ཕྱིར་ཁམས། །སངས་རྒྱས་ཚོགས་དང་
ཆོས་མཚུངས་སོ། །སེམས་ཀྱི་རྣམ་པར་བྱང་བའི་ཁམས་དེ་བཞིན་གཤེགས་པའི་སྙིང་པོ་རང་
བཞིན་རྣམ་པ་གསུམ་གྱི་དབང་དུ་བྱས་ཏེ། སངས་རྒྱས་ཀྱི་གཟུགས་ལ་སོགས་པ་རྣམ་པ་དགུ་
དང་ཆོས་མཐུན་པར་རྟོགས་པར་བྱའོ། །རང་བཞིན་རྣམ་པ་གསུམ་གང་ཞེ་ན། འདི་ཡི་རང་
-7 5 -



--
，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བཞིན་ཆོས་སྐུ་དང་། །དེ་བཞིན་ཉིད་དང་རིགས་ཀྱང་སྟེ། །དེ་ནི་དཔེ་གསུམ་གཅིག་དང་ནི།།
ལྔ་རྣམས་ ཀྱིས་ནི་ཤེས་པར་བྱ། །སངས་རྒྱས་ཀྱི་གཟུགས་དང་། སྦྲང་རྩི་དང་། འབྲུའི་སྙིང་
པོའི་དཔེ་གསུམ་གྱིས་ནི་ཁམས་དེ་ཆོས་ཀྱི་སྐུའི་རང་བཞིན་དུ་ཤེས་པར་བྱའོ། །གསེར་གྱི་དཔེ་
གཅིག་གིས་ནི་དེ་བཞིན་ཉིད་ཀྱི་རང་བཞིན་ལྟ་བུའོ། །གཏེར་དང་ཤིང་དང་རིན་པོ་ཆེའི་སྐུ་དང་
འཁོར་ལོས་སྒྱུར་བ་དང་། གསེར་གྱི་གཟུགས་ཀྱི་དཔེ་ལྔས་ནི་སངས་རྒྱས་ཀྱི་སྐུ་གསུམ་བསྐྱེད་
པའི་རིགས་ཀྱི་རང་བཞིན་དུའོ། །དེ་ལ་ཆོས་ཀྱི་སྐུ་གང་ཞེ་ན། ཆོས་སྐུ་རྣམ་གཉིས་ཤེས་བྱ་སྟེ།།
ཆོས་དབྱིངས་ཤིན་ཏུ་དྲི་མེད་དང་། །དེ་ཡི་རྒྱུ་མཐུན་ཟབ་པ་དང་། །སྣ་ཚོགས་ཚུལ་ནི་སྟོན་པའོ།།
སངས་རྒྱས་ཀྱི་ཆོས་ཀྱི་སྐུ་ནི་རྣམ་པ་གཉིས་སུ་རྟོགས་པར་བྱའོ། །ཤིན་ཏུ་རྣམ་པར་དག་པའི་
ཆོས་ཀྱི་དབྱིངས་ནི། རྣམ་པར་མི་རྟོག་པའི་སྤྱོད་ཡུལ་གྱི་ཡུལ་ལོ། །དེ་ཡང་དེ་བཞིན་གཤེགས་
པ་རྣམས་ཀྱི་སོ་སོ་རང་གིས་རིག་པར་བྱ་བའི་ཆོས་ཀྱི་དབང་དུ་བྱས་ཏེ་རྟོགས་པར་བྱའོ། །དེ་
ཐོབ་པའི་རྒྱུ་ཤིན་ཏུ་རྣམ་པར་དག་པའི་ཆོས་ཀྱི་དབྱིངས་ཀྱི་རྒྱུ་མཐུན་པ་ནི་གདུལ་བྱ་ཇི་ལྟ་བར་
སེམས་ཅན་གཞན་ལ་རྣམ་པར་རིག་པར་འབྱུང་ངོ་། །དེ་ཡང་བསྟན་པའི་ཆོས་ཀྱི་དབང་དུ་བྱས་
པར་རིག་པར་བྱའོ། །བསྟན་པ་ཡང་རྣམ་པ་གཉིས་ཏེ། ཕྲ་བ་དང་རྒྱ་ཆེན་པོའི་ཆོས་རྣམ་པར་
འཇོག་པའི་ཚུལ་གྱིས་དབྱེ་བ་ལས་ཏེ། འདི་ལྟ་སྟེ། དོན་དམ་པའི་བདེན་པའི་དབང་དུ་བྱས་
ནས་བྱང་ཆུབ་སེམས་དཔའི་སྡེ་སྣོད་ཟབ་མོའི་ཆོས་ཀྱི་ཚུལ་སྟོན་པ་དང་། ཀུན་རྫོབ་ཀྱི་བདེན་
པའི་དབང་དུ་བྱས་ཏེ། མདོ་དང་། དབྱངས་ཀྱིས་བསྙད་པ་དང་། ལུང་བསྟན་པ་དང་། ཚིགས་
སུ་བཅད་པ་དང་། ཆེད་དུ་བརྗོད་པ་དང་། གླེང་གཞི་ལ་སོགས་པ་རྣམ་པ་དུ་མར་སྣ་ཚོགས་
པའི་ཆོས་རྣམ་པར་འཇོག་པའི་ཚུལ་བསྟན་པའོ། །འཇིག་རྟེན་འདས་ཕྱིར་འཇིག་རྟེན་ན། །
འདི་ལ་དཔེ་ནི་མི་དམིགས་པས། །དེ་བཞིན་གཤེགས་པ་ཉིད་དང་ཁམས། །འདྲ་བ་ཉིད་དུ་
བསྟན་པ་ཡིན། །ཕྲ་མོ་ཟབ་མོའི་ཚུལ་བསྟན་ནི། །སྦྲང་རྩི་རོ་གཅིག་པ་བཞིན་ཏེ། །རྣམ་པ་སྣ་
- 7 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ཚོགས་ཚུལ་བསྟན་ནི། །སྣ་ ཚོགས་ སྦུབས་ སྙིང་བཞིན་ཤེས་བྱ། །དེ་ལྟར་སངས་རྒྱས་ཀྱི་
གཟུགས་དང་སྦྲང་རྩི་དང་སྙིང་པོའི་དཔེ་འདི་གསུམ་གྱིས་ནི། དེ་བཞིན་གཤེགས་པའི་ཆོས་ཀྱི་
སྐུས་ལུས་པ་མེད་པའི་སེམས་ཅན་གྱི་ཁམས་ཁྱབ་པའི་དོན་གྱི་དབང་དུ་བྱས་ནས། སེམས་
ཅན་འདི་དག་ནི་དེ་བཞིན་གཤེགས་པའི་སྙིང་པོ་ཅན་ཡིན་ནོ་ཞེས་བསྟན་ནོ། །གང་ཞིག་དེ་
བཞིན་གཤེགས་པའི་ཆོས་ཀྱི་སྐུ་ལས་ཕྱི་རོལ་དུ་གྱུར་པའི་སེམས་ཅན་དེ་ནི་འགའ་ཡང་སེམས་
ཅན་གྱི་ཁམས་ན་མེད་དེ། ནམ་མཁའི་ཁམས་ནི་གཟུགས་བཞིན་ནོ། །ཇི་སྐད་དུ། ཇི་ལྟར་ནམ་
མཁའ་རྟག་ཏུ་ཀུན་སོང་འདོད། །དེ་བཞིན་དེ་ཡང་རྟག་ཏུ་ཀུན་སོང་འདོད། །ཇི་ལྟར་ནམ་
མཁའ་གཟུགས་རྣམས་ཀུན་དུ་སོང་། །དེ་བཞིན་འདི་ཡང་སེམས་ཅན་ཚོགས་ཀུན་སོང་། །
ཞེས་གསུངས་སོ། །རང་བཞིན་འགྱུར་བ་མེད་པ་དང་། །དགེ་དང་རྣམ་པར་དག་པའི་ཕྱིར། །
དེ་བཞིན་ཉིད་འདི་གསེར་གྱི་ནི། །གཟུགས་དང་མཚུངས་པར་བརྗོད་པ་ཡིན། །སེམས་གང་
ཡིན་པ་དེ་ནི་ཉོན་མོངས་པ་དང་སྡུག་བསྔལ་མཐའ་ཡས་པ་དང་རྗེས་སུ་འབྲེལ་ཀྱང་རང་བཞིན་
གྱིས་འོད་གསལ་བ་ཉིད་ཀྱིས་རྣམ་པར་འགྱུར་བ་ལ་མི་སྟོན་པ་དེའི་ཕྱིར་གསེར་བཟང་པོ་
བཞིན་དུ་གཞན་དུ་མི་འགྱུར་བའི་དོན་གྱིས་དེ་བཞིན་ཉིད་ཅེས་བརྗོད་དོ། །དེ་ཡང་ལོག་པ་ཉིད་
དུ་ངེས་པའི་རྒྱུ་ཅན་གྱིས་སེམས་ཅན་ཐམས་ཅད་ལ་ཡང་རང་བཞིན་ཁྱད་པར་མེད་དུ་ཟིན་
ཀྱང་། གློ་བུར་གྱི་ཉོན་མོངས་པ་མཐའ་དག་རྣམ་པར་དག་པ་དེ་ལས་གྱུར་པ། དེ་བཞིན་
གཤེགས་པ་ཞེས་བྱ་བའི་གྲངས་སུ་འགྲོ་སྟེ། དེས་ན་འདིར་གསེར་གྱི་དཔེ་གཅིག་གིས་དེ་
བཞིན་ཉིད་ལ་དབྱེར་མེད་པའི་དོན་གྱི་དབང་དུ་བྱས་ནས་དེ་བཞིན་གཤེགས་པའི་དེ་བཞིན་
ཉིད་སེམས་ཅན་དེ་དག་གི་སྙིང་པོ་ཡིན་ནོ་ཞེས་བསྟན་པ་ཡིན་ནོ། ། །
སེམས་ཀྱི་རང་བཞིན་རྣམ་པར་དག་པ་གཉིས་སུ་མེད་པའི་ཆོས་ཉིད་ཉེ་བར་བཟུང་
ནས། བཅོམ་ལྡན་འདས་ཀྱིས་ཇི་སྐད་དུ་བཀའ་སྩལ་པ་ནི། འཇམ་དཔལ་དེ་ལ་དེ་བཞིན་
- 7 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གཤེགས་པ་ནི་བདག་གི་ཉེ་བར་ལེན་པའི་གཞི་རྩ་ཡོངས་སུ་མཁྱེན་པས་བསྲུང་བ་མཛད་དེ།
བདག་རྣམ་པར་དག་པས་སེམས་ཅན་ཐམས་ཅད་རྣམ་པར་དག་པར་རྟོགས་སོ། །བདག་རྣམ་
པར་དག་པ་གང་ཡིན་པ་དང་། སེམས་ཅན་ཐམས་ཅད་རྣམ་པར་དག་པ་གང་ཡིན་པ་དེ་ནི་
གཉིས་སུ་མེད་དེ་གཉིས་སུ་བྱར་མེད་དོ་ཞེས་གསུངས་སོ། །དེ་སྐད་དུ། ཐམས་ཅད་ལ་ནི་ཁྱད་
མེད་ཀྱང་། །དེ་བཞིན་ཉིད་དག་ལས་གྱུར་པ། །དེ་བཞིན་གཤེགས་ཉིད་དེ་ཡི་ཕྱིར། །འགྲོ་ཀུན་
དེ་ཡི་སྙིང་པོ་ཅན། །ཞེས་གསུངས་སོ། །གཏེར་དང་འབྲས་བུའི་ཤིང་བཞིན་དུ། །རིགས་དེ་
རྣམ་གཉིས་ཤེས་བྱ་སྟེ། །ཐོག་མེད་རང་བཞིན་གནས་པ་དང་། ཡང་དག་བླང་བ་མཆོག་ཉིད་
དོ༑ ༑རིགས་འདི་གཉིས་ལས་སངས་རྒྱས་ཀྱི། །སྐུ་གསུམ་ཐོབ་པར་འདོད་པ་ཡིན། །དང་
པོས་སྐུ་ནི་དང་པོ་སྟེ། །གཉིས་པ་ཡིས་ནི་ཕྱི་མ་གཉིས། །ངོ་བོ་ཉིད་སྐུ་མཛེས་པ་ནི། །རིན་ཆེན་
སྐུ་འདྲར་ཤེས་བྱ་སྟེ། །རང་བཞིན་གྱིས་ནི་བྱས་མིན་དང་། །ཡོན་ཏན་རིན་ཆེན་གཏེར་ཡིན་
ཕྱིར། །ཆོས་ ཆེན་ རྒྱལ་ སྲིད་ ཆེ་ ལྡན་ ཕྱིར། །རྫོགས་ལོངས་ འཁོར་ ལོས་སྒྱུར་བཞིན་ནོ། །
གཟུགས་བརྙན་གྱི་ནི་རང་བཞིན་ཕྱིར། །སྤྲུལ་པ་གསེར་གྱི་གཟུགས་ལྟ་བུ། །དེའི་ཕྱིར་དེ་ལྟར་
གཏེར་ དང་ ལྗོན་ཤིང་དང་། རིན་པོ་ཆེའི་སྐུ་དང་། འཁོར་ ལོས་ སྒྱུར་ བ་ དང་། གསེར་ གྱི་
གཟུགས་ཏེ། དཔེ་ལྷག་མ་ལྔ་པོ་འདི་དག་གིས་ནི་སངས་རྒྱས་ཀྱི་སྐུ་རྣམ་པ་གསུམ་བསྐྱེད་པའི་
རིགས་ཡོད་པའི་དབང་དུ་བྱས་ཏེ། དེ་བཞིན་གཤེགས་པའི་ཁམས་སེམས་ཅན་འདི་དག་
ཐམས་ཅད་ཀྱི་སྙིང་པོར་བསྟན་པ་ཡིན་ནོ། །དེ་བཞིན་གཤེགས་པ་ཉིད་ནི་སངས་རྒྱས་ཀྱི་སྐུ་
རྣམ་པ་གསུམ་གྱིས་རབ་ཏུ་ཕྱེ་བ་ཡིན་ཏེ། དེས་ན་དེ་བཞིན་གཤེགས་པའི་ཁམས་ཐོབ་པའི་རྒྱུ་
ཡིན་པས་ཁམས་ཀྱི་དོན་ནི་འདིར་རྒྱུའི་དོན་ཏོ། །གང་གི་ཕྱིར་དེ་ལ་ཡང་སེམས་ཅན་དང་
སེམས་ཅན་ལ་དེ་བཞིན་གཤེགས་པའི་ཁམས་འགྲུབ་པའི་སྙིང་པོར་གྱུར་པ་ཡོད་མོད་ཀྱི།
སེམས་ཅན་དེ་དག་གིས་ཤེས་པ་མ་ཡིན་ནོ་ཞེས་གསུངས་སོ། །དེ་སྐད་དུ། ཐོག་མ་མེད་དུས་
- 78 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡
ཅན་གྱི་ཁམས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང་། །མྱ་ངན་
འདས་པའང་ཐོབ་པ་ཡིན། །ཞེས་གསུངས་སོ། །དེ་ལ་ཇི་ལྟར་ན་ཐོག་མ་མེད་པའི་དུས་གང་
ཡིན་ཞེ་ན། དེ་བཞིན་གཤེགས་པའི་སྙིང་པོ་ཉིད་ཀྱི་དབང་དུ་མཛད་ནས། སྔོན་གྱི་མཐའ་མི་
དམིགས་སོ་ཞེསབསྟན་ཅིང་རབ་ཏུ་གཞག་པ་གང་ཡིན་པའོ། ཁམས་ཞེས་བྱ་བ་ནི། ཇི་སྐད་དུ།
བཅོམ་ལྡན་འདས་དེ་བཞིན་གཤེགས་པའི་སྙིང་པོ་གང་ལགས་པ་འདི་ནི་འཇིག་རྟེན་ལས་
འདས་པའི་ཆོས་ཀྱི་སྙིང་པོ་ རང་བཞིན་གྱིས་ཡོངས་སུ་དག་པའི་ཆོས་ ཀྱི་སྙིང་པོའོ་ཞེས་
གསུངས་སོ། །ཆོས་རྣམས་ཀུན་གྱི་གནས་ཡིན་ཏེ། །ཞེས་བྱ་བ་ནི། ཇི་སྐད་དུ། བཅོམ་ལྡན་
འདས་དེའི་སླད་དུ་དེ་བཞིན་གཤེགས་པའི་སྙིང་པོ་ནི་འབྲེལ་པ། རྣམ་པར་དབྱེ་བ་མེད་པ།
བྲལ་མི་ཤེས་པ། འདུས་མ་བྱས་པའི་ཆོས་རྣམས་ཀྱི་གནས་དང་གཞི་དང་རྟེན་ལགས་ལ།
བཅོམ་ལྡན་འདས་དེ་བཞིན་གཤེགས་པའི་སྙིང་པོ་ནི་མ་འབྲེལ་བ་རྣམ་པར་དབྱེ་བ་དང་བཅས་
པའི་ཆོས། བྲལ་ཤེས་པ། འདུས་བྱས་ཀྱི་ཆོས་རྣམས་ཀྱི་ཡང་གཞི་དང་། གནས་དང་། རྟེན་
ལགས་སོ་ཞེས་ གསུངས་པའོ། །དེ་ཡོད་ན་ནི་འགྲོ་ཀུན་དང་། །ཞེས་བྱ་བ་ནི། ཇི་སྐད་དུ།
བཅོམ་ལྡན་འདས་དེ་བཞིན་གཤེགས་པའི་སྙིང་པོ་མཆིས་ན་དེ་ལ་འཁོར་བ་ཞེས་ཚིག་གིས་
བཏགས་པ་ལགས་སོ་ཞེས་གསུངས་སོ། །མྱ་ངན་འདས་པའང་ཐོབ་པར་འགྱུར། །ཞེས་བྱ་བ་
ནི༑ ཇི་སྐད་དུ། བཅོམ་ལྡན་འདས་གལ་ཏེ་དེ་བཞིན་གཤེགས་པའི་སྙིང་པོ་མ་མཆིས་ན་སྡུག་
བསྔལ་ལ་ཡང་ཡིད་འབྱུང་བར་མི་འགྱུར་ཞིང་མྱ་ངན་ལས་འདས་པ་ལ་ཡང་འདོད་པ་དང་།
དོན་དུ་གཉེར་བ་དང་། སྨོན་པར་ཡང་མི་འགྱུར་རོ་ཞེས་རྒྱས་པར་གསུངས་སོ། །ཆོས་ཀྱི་སྐུ་
ལྟར་རྒྱ་ཆེ་བ་དེ་བཞིན་གཤེགས་པ་དང་དབྱེར་མེད་པའི་མཚན་ཉིད་ངེས་པའི་རིགས་ཀྱི་རང་
བཞིན་དེ་བཞིན་གཤེགས་པའི་སྙིང་པོ་དེ་ཡང་ཐམས་ཅད་ཀྱི་ཚེ་ཐམས་ཅད་ལ་ཁྱད་པར་མེད་
པའི་ཚུལ་དུ་ཡོད་དོ་ཞེས་བྱ་བའི་བར་ནི། ཆོས་ཉིད་ཚད་མར་བྱས་ནས་བལྟ་བར་བྱ་སྟེ། ཇི་
་
1-
E
- 79 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
སྐད་དུ། རིགས་ཀྱི་བུ་འདི་ནི་ཆོས་རྣམས་ཀྱི་ཆོས་ཉིད་དེ། དེ་བཞིན་གཤེགས་པ་རྣམས་བྱུང་
ཡང་རུང་མ་བྱུང་ཡང་རུང་སྟེ། སེམས་ཅན་འདི་དག་ནི་རྟག་ཏུ་དེ་བཞིན་གཤེགས་པའི་སྙིང་པོ་
ཅན་ནོ་ཞེས་གསུངས་པ་ཡིན་ནོ། །ཆོས་ཉིད་གང་ཡིན་པ་དེ་ཉིད་ནི་འདིར་གང་གིས་དེ་ལྟ་བུ་ཁོ་
ནར་འགྱུར་གྱི་གཞན་དུ་མི་འགྱུར་རོ་ཞེས་བྱ་བའི་རིགས་པ་དང་སྦྱོར་བ་དང་ཐབས་ཡིན་ཏེ།
ཐམས་ཅད་དུ་སེམས་ངེས་པར་རྟོགས་པ་དང་། སེམས་ཡང་དག་པར་ཤེས་པ་ལ་ནི། ཆོས་ཉིད་
ཀྱི་རྟོགས་པ་དང༌། ཆོས་ཉིད་ཀྱི་རིགས་པ་ཡིན་ནོ་དེ་ནི་བསམ་པར་མི་བྱ། རྣམ་པར་བརྟག་
པར་མི་བྱའི། ལྷག་པར་མོས་པར་བྱ་བ་འབའ་ཞིག་ཏུ་ཟད་དོ། །རང་བྱུང་རྣམས་ཀྱི་དོན་དམ་
དེ༑ ༑དད་པ་ཉིད་ཀྱིས་རྟོགས་བྱ་ཡིན། །ཉི་མའི་དཀྱིལ་འཁོར་འོད་འབར་བ། །མིག་མེད་
པས་ནི་མཐོང་བ་མེད། །མདོར་བསྡུ་ན། གང་ཟག་བཞི་པོ་འདི་ནི་དེ་བཞིན་གཤེགས་པའི་སྙིང་
པོ་མཐོང་བ་ལ་མིག་དང་མི་ལྡན་པར་རྣམ་པར་གཞག་པ་ཡིན་ཏེ། བཞི་གང་ཞེ་ན། འདི་ལྟ་སྟེ།
སོ་སོའི་སྐྱེ་བོ་དང་། ཉན་ཐོས་དང་། རང་སངས་རྒྱས་དང་། ཐེག་པ་ལ་གསར་དུ་ཞུགས་པའི་
བྱང་ཆུབ་སེམས་དཔའ་སྟེ། ཇི་སྐད་དུ། བཅོམ་ལྡན་འདས་དེ་བཞིན་གཤེགས་པའི་སྙིང་པོ་
འདི་ནི་འཇིག་ཚོགས་ལ་ལྟ་བར་ལྷུང་བ་རྣམས་དང་། ཕྱིན་ཅི་ལོག་ལ་མངོན་པར་འདོད་པ་
རྣམས་དང་། སྟོང་པ་ཉིད་ལས་སེམས་རྣམ་པར་གཡེངས་པ་རྣམས་ཀྱི་སྤྱོད་ཡུལ་མ་ལགས་སོ་
ཞེས་གསུངས་པ་བཞིན་ནོ། །དེ་ལ་འཇིག་ཚོགས་ལ་ལྟ་བར་ལྷུང་བ་ནི་བྱིས་པ་སོ་སོའི་སྐྱེ་བོ་ལ་
བརྗོད་དེ། འདི་ལྟར་དེ་དག་ནི་གཏན་དུ་ཕུང་པོ་ལ་སོགས་པའི་ཆོས་ཟག་པ་དང་བཅས་པ་
རྣམས་ལ་བདག་དང་བདག་གི་བ་ཉིད་དུ་ཁས་བླངས་ནས་ངར་འཛིན་པ་དང་། ང་ཡིར་འཛིན་
པ་ལ་མངོན་པར་ཞེན་པས་ན་འཇིག་ཚོགས་འགགས་པ་ཟག་པ་མེད་པའི་དབྱིངས་ལ་ལྷག་
པར་མོས་པར་མི་ནུས་པ་དག་སྟེ། དེ་ དག་ གིས་ ཐམས་ཅད་མཁྱེན་པའི་ཡུལ་དེ་བཞིན་
གཤེགས་པའི་སྙིང་པོ་རྟོགས་པར་ལྟ་ག་ལ་འགྱུར་ཏེ་འདི་ནི་གནས་མེད་དོ། །དེ་ལ་ཕྱིན་ཅི་
，
- 8 0 ,



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ལོག་ལ་མངོན་པར་དགའ་བ་ནི། ཉན་ཐོས་དང་རང་སངས་རྒྱས་དག་ལ་བརྗོད་དོ། །དེ་ཅིའི་
ཕྱིར་ཞེ་ན། འདི་ལྟ་སྟེ། དེ་དག་ཀྱང་དེ་བཞིན་གཤེགས་པའི་སྙིང་པོ་རྟག་པ་ཉིད་དུ་བསྒོམ་པར་
བྱ་བ་ལས། སླར་དེ་རྟག་པའི་འདུ་ཤེས་སུ་སྒོམ་པ་ལས་བཟློག་ནས་མི་རྟག་པར་འདུ་ཤེས་སུ་
སྒོམ་པ་ལ་མངོན་པར་དགའ་བ་ཉིད་དང་། དེ་བཞིན་གཤེགས་པའི་སྙིང་པོ་བདེ་བར་བསྒོམ་
པར་བྱ་བ་ལས། སླར་དེ་བདེ་བའི་འདུ་ཤེས་སུ་སྒོམ་པ་ལས་བཟློག་ནས། སྡུག་བསྔལ་བའི་
འདུ་ཤེས་ཡོངས་སུ་སྒོམ་པ་ལ་མངོན་པར་དགའ་བ་ཉིད་དང་། དེ་བཞིན་གཤེགས་པའི་སྙིང་པོ་
བདག་ཏུ་བསྒོམ་པར་བྱ་བ་ལས། སླར་དེ་ལ་བདག་གི་འདུ་ཤེས་སུ་སྒོམ་པ་ལས་བཟློག་ནས།
བདག་མེད་པའི་འདུ་ཤེས་སུ་སྒོམ་པ་ལ་དགའ་བ་ཉིད་དང་། དེ་བཞིན་གཤེགས་པའི་སྙིང་པོ་
གཙང་བར་བསྒོམ་པར་བྱ་བ་ལས། སླར་དེ་ལ་གཙང་བའི་འདུ་ཤེས་སུ་སྒོམ་པ་ལས་བཟློག་
ནས། མི་གཙང་བའི་འདུ་ཤེས་སྒོམ་པ་ལ་མངོན་པར་དགའ་བ་ཉིད་ཀྱི་ཕྱིར་རོ། །དེ་ལྟར་རྣམ་
གྲངས་འདིས་ནི་ཆོས་ཀྱི་སྐུ་ཐོབ་པ་དང་འགལ་བའི་ལམ་ལ་མངོན་པར་དགའ་བའི་ཕྱིར་
མཆོག་ཏུ་རྟག་པ་དང་། བདེ་བ་དང་། བདག་དང་། སྡུག་པའི་མཚན་ཉིད་ཀྱི་ཁམས་དེ་ནི་ཉན་
ཐོས་དང་། རང་སངས་རྒྱས་ཐམས་ཅད་ཀྱི་ཡང་སྤྱོད་ཡུལ་མ་ཡིན་ནོ་ཞེས་བཤད་པ་ཡིན་ནོ། །
དེ་ལྟར་ཕྱིན་ཅི་ལོག་ལ་མངོན་པར་དགའ་བ། མི་རྟག་པ་དང་། སྡུག་བསྔལ་བ་དང་། བདག་
མེད་པ་དང་། མི་སྡུག་པའི་འདུ་ཤེས་ཅན་རྣམས་ཀྱི་སྤྱོད་ཡུལ་མ་ཡིན་པ་དེ་ལྟར་རྒྱས་པར་
ཡོངས་སུ་མྱ་ངན་ལས་འདས་པ་ཆེན་པོའི་མདོར། བཅོམ་ལྡན་འདས་ཀྱིས་རྫིང་གི་ཆུའི་ནོར་
བུའི་དཔེ་རབ་ཏུ་བསྒྲུབས་ཏེ། འདི་ལྟ་སྟེ། དགེ་སློང་དག་དཔེར་ན་སོ་གའི་དུས་ལ་བབ་པ་ན།
སྐྱེ་བོ་དག་ཁྲུས་རས་བཅིངས་ཏེ། རང་རང་གི་རྒྱན་དང་ཉེ་བར་སྤྱོད་པ་དག་གིས་ཆུ་ལ་རྩེའོ། །
དེ་ནས་དེར་ཅིག་གིས་རིགས་དང་ལྡན་པའི་ནོར་བུ་བཻཌཱུརྱ་ཆུའི་ནང་དུ་གཞག་པ་དང་། དེ་ནས་
བཻཌུརྱ་དེའི་དོན་དུ་དེ་དག་ཐམས་ཅད་རྒྱན་གཞག་ནས་ཞུགས་པར་གྱུར་ཏོ། །དེ་ནས་དེ་ན་ཡོད་
- 8 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
པའི་གསེག་མའམ་གྱོ་མོ་དེ་དག་ལ་ནོར་བུའོ་སྙམ་ནས་བཟུང་སྟེ། བདག་གིས་ནོར་བུ་རྙེད་དོ་
སྙམ་སྟེ་ཕྱུང་ངོ༌། །ཕྱུང་ནས་རྫིང་བུའི་འགྲམ་དུ་བལྟས་པ་ན་འདི་ནི་ནོར་བུ་མ་ཡིན་ནོ་སྙམ་པའི་
འདུ་ཤེས་རབ་ཏུ་འཇུག་གོ །རྫིང་གི་ཆུ་དེ་ཡང་ནོར་བུའི་མཐུས་ནོར་བུའི་འོད་དང་འདྲ་བར་
སྣང་ངོ༌། །དེ་དག་དེ་ལྟར་སྣང་བའི་ཆུ་དེ་ཡང་ཨེ་མའོ་ནོར་བུའོ་སྙམ་དུ་ཡོན་ཏན་གྱི་འདུ་ཤེས་
རབ་ཏུ་ཞུགས་སོ། །དེ་ནས་དེ་ལ་ཐབས་མཁས་ཤིང་ཡིད་གཞུངས་པ་ཅིག་གིས་ནོར་བུ་དེ་དེ་ཁོ་
ན་བཞིན་དུ་རྙེད་པར་གྱུར་ཏོ། །དགེ་སློང་དག་དེ་བཞིན་དུ་ནོར་བུ་ལྟར་ཆོས་ཀྱི་དོན་དེ་ཁོ་ན་མི་
ཤེས་པ་ཁྱེད་ཀྱིས་ཐམས་ཅད་མི་རྟག་པ་དང་། ཐམས་ཅད་སྡུག་བསྔལ་བ་དང་། ཐམས་ཅད་
བདག་མེད་པ་དང་། ཐམས་ཅད་མི་སྡུག་པའོ་ཞེས་འཛིན་པ་ཐམས་ཅད་ཀྱིས་སྒོམ་ཞིང་། སྒོམ་
པ་ལན་མང་དུ་བྱས་ཤིང་མང་དུ་བྱས་པས་ཉེ་བར་གཞག་པ་དེ་ཐམས་ཅད་ནི་དོན་མེད་དོ། །
དགེ་སློང་དག་དེའི་ཕྱིར་རྫིང་དེ་དག་གི་གསེག་མ་དང་། གྱོ་མོའི་རྣམ་པར་གནས་པ་ལྟར་མི་
འགྱུར་བར་ཁྱེད་ཅག་ཐབས་ལ་མཁས་པར་གྱིས་ཤིག །དགེ་སློང་དག་ཁྱེད་ཀྱིས་གང་དང་གང་
ཐམས་ཅད་མི་རྟག་པ་ཉིད་དང་། ཐམས་ཅད་སྡུག་བསྔལ་བ་དང་། ཐམས་ཅད་བདག་མེད་པ་
དང་། ཐམས་ཅད་མི་གཙང་བའོ་ཞེས་འཛིན་པ་ཐམས་ཅད་ཀྱིས་སྒོམ་ཞིང་སྒོམ་པ་མང་དུ་བྱས་
ཤིང་མང་དུ་བྱས་པ་དེ་དང་དེ་ཉིད་ལ་རྟག་པ་དང་། བདེ་བ་དང་། སྡུག་བསྔལ་དང་། བདག་
ཉིད་ཡོད་པ་ཡིན་ནོ་ཞེས་རྒྱས་པར་ཆོས་ཀྱི་དེ་ཁོ་ན་ཉིད་དམ་པར་རྣམ་པར་གཞག་པ་ལས་
བརྩམས་ཏེ་ཕྱིན་ཅི་ལོག་ཏུ་གྱུར་པ་བསྟན་པ་ནི་མདོ་ཇི་ལྟ་བ་བཞིན་དུ་རྟོགས་པར་བྱའོ། །དེ་ལ་
སྟོང་པ་ཉིད་ལས་སེམས་རྣམ་པར་གཡེངས་པ་ནི་ཐེག་པ་ལ་གསར་དུ་ཞུགས་པའི་བྱང་ཆུབ་
སེམས་དཔའ་སྟོང་པ་ཉིད་ཀྱི་ཚུལ་དུ་དེ་བཞིན་གཤེགས་པའི་སྙིང་པོ་ལས་ཉམས་པ་དག་ལ་
བརྗོད་དོ། །གང་དག་ཡོད་པའི་ཆོས་ཉིད་དུས་ཕྱིས་རྒྱུན་འཆད་ཅིང་ཞིག་པ་ཡོངས་སུ་མྱ་ངན་
ལས་འདས་པའོ་ཞེས་དངོས་པོ་གཞིག་པའི་ཕྱིར་སྟོང་པ་ཉིད་ཀྱི་རྣམ་པར་ཐར་པའི་སྒོ་འདོད་
-8 2 -



I
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
པའམ། ཡང་གང་དག་གང་ཞིག་རྟོགས་པར་བྱ་བ་དང་། བསྒོམ་པར་བྱ་བ་སྟོང་པ་ཉིད་ཅེས་བྱ་
བ་གཟུགས་ལ་སོགས་པ་ལས་ཐ་དད་པའི་དངོས་པོ་ཡོད་པ་ཡིན་ནོ་ཞེས་སྟོང་པ་ཉིད་ལ་
དམིགས་པས་སྟོང་པ་ཉིད་ལ་བརྟེན་པའོ། །དེ་ལ་སྟོང་པ་ཉིད་ཀྱི་ཚུལ་དུ་བརྗོད་པ་དེ་བཞིན་
གཤེགས་པའི་སྙིང་པོ་གང་ཞེ་ན། འདི་ལ་བསལ་བྱ་ཅི་ཡང་མེད། །གཞག་པར་བྱ་བ་ཅུང་ཟད་
མེད། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ནས་རྣམ་པར་གྲོལ། །རྣམ་དབྱེར་
བཅས་པའི་མཚན་ཉིད་ཅན། །གློ་བུར་དག་གིས་ཁམས་སྟོང་གི །རྣམ་དབྱེར་མེད་པའི་མཚན་
ཉིད་ཅན། །བླ་མེད་ཆོས་ཀྱིས་སྟོང་མ་ཡིན། །འདིས་ཅི་བསྟན་ཞེ་ན། གང་གི་ཕྱིར་རང་བཞིན་
གྱིས་ཡོངས་སུ་དག་པ་དེ་བཞིན་གཤེགས་པའི་ཁམས་འདི་ལས་བསལ་བར་བྱ་བ་ཀུན་ནས་
ཉོན་མོངས་པའི་རྒྱུ་མཚན་ནི་འགའ་ཡང་མེད་ལ། གློ་བུར་བའི་དྲི་མ་དང་བྲལ་བ་ནི་འདིའི་རང་
བཞིན་ཡིན་པའི་ཕྱིར་རོ། །འདི་ལ་རྣམ་པར་བྱང་བའི་རྒྱུ་མཚན་ཅན་གཞག་པར་བྱ་བ་ཡང་ཅུང་
ཟད་ཀྱང་ཡོད་པ་མ་ཡིན་ཏེ། རྣམ་པར་དབྱེ་བ་མེད་པའི་ཆོས་དག་པའི་ཆོས་ཉིད་ནི་རང་བཞིན་
ཡིན་པའི་ཕྱིར་རོ། །དེས་ན་དེ་བཞིན་གཤེགས་པའི་སྙིང་པོ་ནི། རྣམ་པར་དབྱེ་བ་ཡོད་པ། བྲལ་
ཤེས་པ། ཉོན་མོངས་པའི་སྦུབས་ཐམས་ཅད་ཀྱིས་ནི་སྟོང་པ་ཡིན་ལ། རྣམ་པར་དབྱེ་བ་མེད་
པ༑ བྲལ་མི་ཤེས་པ། བསམ་གྱིས་མི་ཁྱབ་པའི་སངས་རྒྱས་ཀྱི་ཆོས་གང་གཱའི་ཀླུང་གི་བྱེ་མ་
ལས་འདས་པ་ནི་མི་སྟོང་ངོ་ཞེས་གསུངས་སོ། །དེ་ལྟར་ན་གང་ཞིག་གང་ན་མེད་པ་དེ་ནི་དེས་
སྟོང་ངོ་ཞེས་ཡང་དག་པར་རྗེས་སུ་མཐོང་ལ། གང་ཞིག་ལྷག་པར་གྱུར་པ་དེ་ནི་དེ་ལ་རྟག་པར་
ཡོད་དོ་ཞེས་ཡང་དག་པ་ཇི་ལྟ་བ་བཞིན་དུ་ཤེས་སོ། །ཚིགས་སུ་བཅད་པ་འདི་གཉིས་ཀྱིས་ནི་
སྒྲོ་འདོགས་པ་དང་སྐུར་པ་འདེབས་པའི་མཐའ་དང་བྲལ་བའི་ཕྱིར། ཕྱིན་ཅི་མ་ལོག་པ་སྟོང་པ་
ཉིད་ཀྱི་མཚན་ཉིད་བསྟན་ཏོ། །དེ་ལ་གང་ཞིག་སྟོང་པ་ཉིད་ཀྱི་ཚུལ་འདི་ལས་སེམས་ཕྱི་རོལ་ཏུ་
རྣམ་པར་གཡེང་ཞིང་རྣམ་པར་འཕྲོ་ལ་མཉམ་པར་མི་འཇོག་ཅིང་རྩེ་གཅིག་ཏུ་མི་འགྱུར་བ་དེས་
- 8 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ན་དེ་དག་སྟོང་པ་ཉིད་ལས་སེམས་རྣམ་པར་གཡེངས་པ་ཞེས་བརྗོད་དོ། །དེ་ལ་དོན་དམ་པ་
སྟོང་པ་ཉིད་ཀྱི་ཡེ་ཤེས་མེད་པར་ནི་རྣམ་པར་རྟོག་པ་མེད་པའི་དག་པའི་དབྱིངས་རྟོགས་ཤིང་
མངོན་པར་འདུ་བྱ་བར་མི་ནུས་སོ། །འདི་ལ་དགོངས་ནས་གསུངས་པ་ནི། དེ་བཞིན་གཤེགས་
པའི་སྙིང་པོའི་ཡེ་ཤེས་ཉིད་ནི་དེ་བཞིན་གཤེགས་པ་རྣམས་ཀྱི་སྟོང་པ་ཉིད་ཀྱི་ཡེ་ཤེས་ཡིན་ལ།
དེ་བཞིན་གཤེགས་པའི་སྙིང་པོ་དེ་ཡང་ཉན་ཐོས་དང་རང་སངས་རྒྱས་ཐམས་ཅད་ཀྱིས་སྔར་མ་
མཐོང་མ་རྟོགས་པའོ་ཞེས་རྒྱས་པར་གསུངས་སོ། །དེ་བཞིན་གཤེགས་པའི་སྙིང་པོ་ཇི་ལྟར་
ཆོས་ཀྱི་སྐུའི་སྙིང་པོ་ཡིན་པ་དེ་ལྟར་ནི། འཇིག་ཚོགས་ལ་ལྟ་བར་ལྟུང་བ་རྣམས་ཀྱི་སྤྱོད་ཡུལ་མ་
ཡིན་པར་བརྗོད་དོ། །ཆོས་ཀྱི་དབྱིངས་ནི་ལྟ་བའི་གཉེན་པོ་ཡིན་པའི་ཕྱིར་རོ། །ཇི་ལྟར་ཆོས་ཀྱི་
སྐུ་འཇིག་རྟེན་ལས་འདས་པའི་སྙིང་པོ་ཡིན་པ་དེ་ལྟར་ནི་ཕྱིན་ཅི་ལོག་ལ་མངོན་པར་དགའ་བ་
རྣམས་ཀྱི་སྤྱོད་ཡུལ་མ་ཡིན་ནོ་ཞེས་བརྗོད་དོ། །འཇིག་རྟེན་ལས་འདས་པའི་ཆོས་ཀྱི་སྐུ་ནི་མི་
རྟག་པ་ལ་སོགས་པ་འཇིག་རྟེན་པའི་ཆོས་ཀྱི་གཉེན་པོར་བསྟན་པའི་ཕྱིར་རོ། །ཇི་ལྟར་ཆོས་ཀྱི་
སྐུ་ཡོངས་སུ་དག་པའི་ཆོས་ཀྱི་སྙིང་པོ་ཡིན་པ་དེ་ལྟར་ནི་སྟོང་པ་ཉིད་ལས་སེམས་རྣམ་པར་
གཡེངས་པ་རྣམས་ཀྱི་སྤྱོད་ཡུལ་མ་ཡིན་ནོ་ཞེས་བརྗོད་དོ། །དེ་རྣམ་པར་དག་པའི་ཡོན་ཏན་
གྱིས་ཆོས་རྣམ་པར་དབྱེ་བ་མེད་པ་འཇིག་རྟེན་ལས་འདས་པའི་ཆོས་ཀྱི་སྐུས་རབ་ཏུ་ཕྱེ་བ་
རྣམས་ནི་གློ་བུར་གྱི་དྲི་མས་སྟོང་པའི་རང་བཞིན་ཡིན་པའི་ཕྱིར་རོ། །དེ་ལ་ཚུལ་གཅིག་པོ་ཆོས་
ཀྱི་དབྱིངས་དང་ཐ་མི་དད་པའི་ཡེ་ཤེས་ཀྱི་སྒོ་རྟོགས་ནས། འཇིག་རྟེན་ལས་འདས་པའི་ཆོས་
ཀྱི་སྐུའི་རང་བཞིན་གྱིས་ཡོངས་སུ་དག་པ་ལ་ལྟ་བ་གང་ཡིན་པ་འདི་ནི་འདིར་གང་གིས་ས་བཅུ་
ལ་གནས་པའི་བྱང་ཆུབ་སེམས་དཔས་དེ་བཞིན་གཤེགས་པའི་སྙིང་པོ་ཅུང་ཟད་མཐོང་ངོ་ཞེས་
གསུངས་པས་ཡང་དག་པ་ཇི་ལྟ་བ་བཞིན་གྱི་ཡེ་ཤེས་ཀྱིས་ཀུན་མཐོང་བར་འདོད་དོ། །དེ་སྐད་
དུ༑ སྤྲིན་མཐོང་མཁའ་ལ་ཉི་བཞིན་འདིར་ཁྱོད་ཕྱོགས་གཅིག་བློ་གྲོས་ཅན། །བློ་མིག་དག་
-8 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡
པའི་འཕགས་རྣམས་ཀྱིས་ཀྱང་ཐམས་ཅད་མཐོང་མ་ལགས། །བཅོམ་ལྡན་འདས་ཁྱོད་ཆོས་སྐུ་
གང་དག་བློ་གྲོས་མཐའ་ཡས་པ། །ཤེས་བྱ་མཐའ་མེད་མཁའ་དབྱིངས་ཁྱབ་པ་དེ་དག་གིས་
ཀུན་མཐོང་། །ཞེས་གསུངས་སོ། །སྨྲས་པ། གལ་ཏེ་དེ་ལྟར་ཆགས་པ་མེད་པའི་མཐར་ཕྱིན་
པའི་ས་ལ་གནས་པའི་འཕགས་པའི་མཆོག་རྣམས་ཀྱི་ཡང་ཐམས་ཅད་ཡུལ་མ་ཡིན་ན།
ཁམས་འདི་ལྟ་བར་དཀའ་བ་དེས་ན་བྱིས་པ་སོ་སོའི་སྐྱེ་བོ་ལས་བརྩམས་ཏེ། བསྟན་པ་འདིས་
ནི་ཅི་ཞིག་བྱ་ཞེ་ན། བསྟན་པའི་དགོས་པ་སྡུད་པའི་ཚིགས་སུ་བཅད་པ་གཉིས་ཏེ། གཅིག་གིས་
ནི་དྲིས་ལ། གཉིས་པས་ནི་ལན་བསྟན་པའོ། །སྤྲིན་དང་རྨི་ལམ་སྒྱུ་བཞིན་དེ་དང་དེར། །ཤེས་
བྱ་ཐམས་ཅད་རྣམ་ཀུན་སྟོང་པ་ཞེས། །གསུངས་ནས་ཡང་འདིར་རྒྱལ་རྣམས་སེམས་ཅན་ལ།།
སངས་རྒྱས་སྙིང་པོ་ཡོད་ཅེས་ཅི་སྟེ་གསུངས། །སེམས་ཞུམ་སེམས་ཅན་དམན་ལ་བརྙས་པ་
དང་། །ཡང་དག་མི་འཛིན་ཡང་དག་ཆོས་ལ་སྐུར། །བདག་ཅག་ལྷག་པའི་སྐྱོན་ལྔ་གང་དག་
ལ༑ ༑ཡོད་པ་དེ་དག་དེ་སྤོང་དོན་དུ་གསུངས། །ཚིགས་སུ་བཅད་པ་གཉིས་པོ་འདིའི་དོན་ནི་
མདོར་བསྡུས་ཏེ་ཚིགས་སུ་བཅད་པ་བཅུས་རིག་པར་བྱ་སྟེ། ཡང་དག་མཐའ་ནི་འདུས་བྱས་
ཀྱིས། །རྣམ་པ་ཐམས་ཅད་ དབེན་ པ་སྟེ། །ཉོན་མོངས་ལས་དང་རྣམ་སྨིན་དོན། །སྤྲིན་ལ་
སོགས་པ་བཞིན་དུ་བརྗོད། །ཉོན་མོངས་སྤྲིན་འདྲ་བྱ་བ་ཡི། །ལས་ནི་རྨི་ལམ་ལོངས་སྤྱོད་
བཞིན། །ཉོན་མོངས་ལས་ཀྱི་རྣམ་པར་སྨིན། །ཕུང་པོ་སྒྱུ་མ་སྤྲུལ་པ་བཞིན། །སྔར་ནི་དེ་ལྟར་
རྣམ་གཞག་ནས། །སླར་ཡང་བླ་མའི་རྒྱུད་འདིར་ནི། །ཉེས་པ་ལྔ་དག་སྤང་བའི་ཕྱིར། ཁམས་
ཡོད་ཉིད་ཅེས་བསྟན་པ་ཡིན། །འདི་ལྟར་དེ་ནི་མ་ཐོས་པས། །བདག་ལ་བརྙས་པའི་ཉེས་པ་
ཡིས། །སེམས་ནི་ཞུམ་པ་འགའ་ཞིག་ལ། །བྱང་ཆུབ་སེམས་ནི་སྐྱེ་མི་འགྱུར། །གང་ལ་བྱང་
ཆུབ་སེམས་བསྐྱེད་པས། །བདག་ནི་མཆོག་ཅེས་རློམ་པ་ན། །བྱང་ཆུབ་སེམས་མ་སྐྱེས་པ་ལ།།
དམན་པའི་འདུ་ཤེས་རབ་ཏུ་འཇུག །དེ་ལྟར་སེམས་པ་དེ་ལ་ནི། །ཡང་དག་ཤེས་པ་མི་སྐྱེ་བ།།
-
- 8 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དེས་ན་ཡང་དག་མི་འཛིན་ཞིང་། །ཡང་དག་དོན་ནི་རིག་མི་འགྱུར། །བཅོས་མ་གློ་བུར་བ་ཉིད་
ཕྱིར། །སེམས་ཅན་སྐྱོན་དེ་ཡང་དག་མིན། །ཡང་དག་ཉེས་དེ་བདག་མེད་པ། །ཡོན་ཏན་རང་
བཞིན་དག་པ་ཡིན། །ཡང་དག་མིན་པའི་ཉེས་འཛིན་ཞིང་། །ཡང་དག་ཡོན་ཏན་སྐུར་འདེབས་
པ༑ ༑བློ་ལྡན་བདག་དང་སེམས་ཅན་ནི། །མཚུངས་མཐོང་བྱམས་པ་ཐོབ་མི་འགྱུར། །འདི་
ལྟར་དེ་ནི་ཐོས་པ་ལས། ། སྤྲོ་དང་སྟོན་པ་བཞིན་གུས་དང་། །ཤེས་རབ་ཡེ་ཤེས་བྱམས་ཆེན་
སྐྱེ༑ ༑ཆོས་ལྔ་སྐྱེ་ཕྱིར་དེ་ལ་ནི། ཁ་ན་མ་ཐོ་མེད་མཚུངས་ལྟར། །སྐྱོན་མེད་ཡོན་ཏན་ལྡན་པ་
དང༌། །བདག་དང་སེམས་ཅན་མཚུངས་བྱས་ཏེ། །སངས་རྒྱས་ཉིད་ནི་མྱུར་དུ་འཐོབ། །ཐེག་པ་
ཆེན་པོ་རྒྱུ་བླ་མའི་བསྟན་བཅོས་དཀོན་མཆོག་གི་རིགས་རྣམ་པར་དབྱེ་བ་ལས། དེ་བཞིན་
གཤེགས་པའི་སྙིང་པོའི་སྐབས་ཏེ་ཚིགས་སུ་བཅད་པ་དང་པོའི་དོན་གྱིས་བསྡུས་པའི་བཤད་པ་
རྫོགས་སོ། །དྲི་མ་དང་བཅས་པའི་དེ་བཞིན་ཉིད་བཤད་ཟིན་ཏོ། །ད་ནི་དྲི་མ་མེད་པའི་དེ་
བཞིན་ཉིད་བརྗོད་པར་བྱའོ། །དེ་ལ་དྲི་མ་མེད་པའི་དེ་བཞིན་ཉིད་གང་ཞེ་ན། སངས་རྒྱས་
བཅོམ་ལྡན་འདས་རྣམས་ཀྱི་ཟག་པ་མེད་པའི་དབྱིངས་ལ་དྲི་མའི་རྣམ་པ་ཐམས་ཅད་དང་བྲལ་
བའི་ཕྱིར་གནས་ཡོངས་སུ་གྱུར་པའི་རྣམ་པར་གཞག་པ་གང་ཡིན་པའོ། །དེ་ཡང་མདོར་བསྡུ་ན་
དོན་རྣམ་པ་བརྒྱད་ཀྱི་དབང་དུ་བྱས་ཏེ་རིག་པར་བྱའོ། །དོན་བརྒྱད་གང་ཞེ་ན། དག་ཐོབ་བྲལ་
བ་རང་གཞན་དོན། །དེ་བརྟེན་ཟབ་དང་རྒྱ་ཆེ་དང་། །བདག་ཉིད་ཆེན་པོ་དེ་ཡང་ནི། །ཇི་སྲིད་
དུས་དང་ཇི་ལྟ་ཉིད། །ཚིགས་སུ་བཅད་པ་འདིས་ནི་གོ་རིམ་ཇི་ལྟ་བ་བཞིན་དུ་དོན་བརྒྱད་པོ་
འདི་དག་བསྟན་ཏེ། འདི་ལྟ་སྟེ། ངོ་བོའི་དོན་དང༌། རྒྱུའི་དོན་དང་། འབྲས་བུའི་དོན་དང་།
ལས་ཀྱི་དོན་དང་། ལྡན་པའི་དོན་དང་། འཇུག་པའི་དོན་དང་། རྟག་པའི་དོན་དང་། བསམ་
གྱིས་མི་ཁྱབ་པའི་དོན་ནོ། །དེ་ལ་ཁམས་གང་ཞིག་ཉོན་མོངས་པའི་སྦུབས་ལས་མ་གྲོལ་བ།
དེ་བཞིན་གཤེགས་པའི་སྙིང་པོ་ཞེས་བརྗོད་པ་དེ་རྣམ་པར་དག་པ་ནི་གནས་ཡོངས་སུ་གྱུར་
- 8 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
པའི་ངོ་བོ་ཉིད་དུ་རིག་པར་བྱ་སྟེ། གང་གི་ཕྱིར་བཅོམ་ལྡན་འདས་གང་ཞིག་ཉོན་མོངས་པའི་
སྦུབས་བྱེ་བ་སྙེད་མཐའ་དག་གིས་གཡོགས་པ་དེ་བཞིན་གཤེགས་པའི་སྙིང་པོ་ལ་དོགས་པ་མ་
མཆིས་པ་དེ་དག་ནི་ཉོན་མོངས་པ་མཐའ་དག་གི་སྦུབས་ལས་གྲོལ་བ། དེ་བཞིན་གཤེགས་
པའི་ཆོས་ཀྱི་སྐུ་ལ་ཡང་དོགས་པ་མ་མཆིས་པ་ལགས་སོ་ཞེས་གསུངས་པ་ཡིན་ནོ། །ཡེ་ཤེས་ནི་
རྣམ་པ་གཉིས་ཏེ། འཇིག་རྟེན་ལས་འདས་པའི་རྣམ་པར་རྟོག་པ་མེད་པ་དང་། དེའི་རྗེས་ལས་
ཐོབ་པའི་འཇིག་རྟེན་པའོ། །འཇིག་རྟེན་པ་དང་འཇིག་རྟེན་ལས་འདས་པའི་ཡེ་ཤེས་གནས་
ཡོངས་སུ་གྱུར་པའི་རྒྱུ་ནི་ཐོབ་པའི་སྒྲས་བསྟན་ཏེ། འདིས་ཐོབ་པས་ན་ཐོབ་པའོ། །དེའི་འབྲས་
བུ་ནི་རྣམ་པ་གཉིས་ཏེ། ཉོན་མོངས་པའི་སྒྲིབ་པ་དང་བྲལ་བ་དང་། ཤེས་བྱའི་སྒྲིབ་པ་དང་
བྲལ་བའི་བྲལ་བ་རྣམ་པ་གཉིས་སོ། །གོ་རིམ་བཞིན་དུ་རང་དང་གཞན་གྱི་དོན་སྒྲུབ་པ་ནི་ལས་
སོ༑ ༑དེའི་རྟེན་དང་ལྡན་པ་ནི་ལྡན་པའོ། །ཟབ་པ་དང་རྒྱ་ཆེ་བ་དང་བདག་ཉིད་ཆེན་པོས་རབ་
ཏུ་ཕྱེ་བ་སངས་རྒྱས་ཀྱི་སྐུ་གསུམ་པོ་དག་གིས་འགྲོ་བ་ཇི་སྲིད་པར་བསམ་གྱིས་མི་ཁྱབ་པའི་
རྣམ་པས་འཇུག་པ་ནི་འཇུག་པའོ། །སྡོམ་ནི། ངོ་བོ་རྒྱུ་དང་འབྲས་བུ་དང་། །ལས་དང་ལྡན་
དང་འཇུག་པ་དང་། །དེ་རྟག་བསམ་གྱིས་མི་ཁྱབ་ཀྱིས། །སངས་རྒྱས་ས་ནི་རྣམ་པར་གནས། །
དེ་ལ་སངས་རྒྱས་ཉིད་དང་དེ་ཐོབ་པའི་ཐབས་སུ་གྱུར་པ་ངོ་བོའི་དོན་དང་རྒྱུའི་དོན་ལས་
བརྩམས་ཏེ་ཚིགས་སུ་བཅད་པ། རང་བཞིན་འོད་གསལ་ཞེས་བརྗོད་གང་ཡིན་ཉི་མ་མཁའ་
བཞིན་གློ་བུར་གྱི། །ཉོན་མོངས་ཤེས་བྱའི་སྤྲིན་ཚོགས་སྟུག་པོའི་སྒྲིབ་པ་ཡིས་ནི་བསྒྲིབས་གྱུར་
པ༑ ༑དྲི་མེད་སངས་རྒྱས་ཡོན་ཏན་ཀུན་ལྡན་རྟག་བརྟན་གཡུང་དྲུང་སངས་རྒྱས་ཉིད། །དེ་ནི་
ཆོས་ལ་མི་རྟོག་རྣམ་འབྱེད་ཡེ་ཤེས་དག་ལ་བརྟེན་ནས་འཐོབ། །ཚིགས་སུ་བཅད་པ་འདིའི་
དོན་ནི་མདོར་བསྡུ་ན་ཚིགས་སུ་བཅད་པ་བཞིས་རིག་པར་བྱ་སྟེ། སངས་རྒྱས་ཉིད་ནི་དབྱེར་
མེད་པ། །དག་པའི་ཆོས་ཀྱིས་རབ་དབྱེ་བ། །ཉི་མཁའ་བཞིན་དུ་ཡེ་ཤེས་དང་། །སྤངས་པ་
-87-



，
་
11
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
གཉིས་ཀྱི་མཚན་ཉིད་དོ། །འོད་གསལ་བྱས་མིན་དབྱེར་མེད་པར། །གཟུགས་ཅན་གང་གཱའི་
ཀླུང་གི་ནི། །རྡུལ་ལས་འདས་པའི་སངས་རྒྱས་ཀྱི། །ཆོས་རྣམས་ཀུན་དང་ལྡན་པ་ཉིད། །རང་
བཞིན་གྱིས་ནི་མ་གྲུབ་དང་། ཁྱབ་དང་གློ་བུར་བ་ཉིད་ཀྱིས། །ཉོན་མོངས་ཤེས་བྱའི་སྒྲིབ་པ་དེ།།
སྤྲིན་དང་འདྲ་བར་བརྗོད་པ་ཡིན། །སྒྲིབ་པ་གཉིས་དང་བྲལ་བ་ཡི། །རྒྱུ་ནི་ཡེ་ཤེས་གཉིས་ཡིན་
ཏེ༑ ༑མི་རྟོག་པ་དང་དེ་ཡི་ནི། །རྗེས་ཐོབ་དེ་ནི་ཡེ་ཤེས་འདོད། །རྣམ་པར་དག་པ་ནི་གནས་
ཡོངས་སུ་གྱུར་པའི་ངོ་བོ་ཉིད་ཡིན་ནོ། །ཞེས་བརྗོད་པ་གང་ཡིན་པ་དེ་ལ་རྣམ་པར་དག་པ་ནི་
མདོར་བསྡུ་ན་རྣམ་པ་གཉིས་ཏེ། རང་བཞིན་གྱིས་རྣམ་པར་དག་པ་དང་། དྲི་མ་མེད་པའི་རྣམ་
པར་དག་པའོ། །དེ་ལ་རང་བཞིན་གྱིས་རྣམ་པར་དག་པ་ནི། གང་ཞིག་རྣམ་པར་གྲོལ་བ་དང་
བྲལ་བ་ནི་མ་ཡིན་པ་སྟེ། སེམས་ཀྱི་རང་བཞིན་འོད་གསལ་བ་གློ་བུར་གྱི་དྲི་མ་དང་མ་བྲལ་
བའི་ཕྱིར་རོ། །དྲི་མ་མེད་པའི་རྣམ་པར་དག་པ་ནི། རྡུལ་ལ་སོགས་པ་ལ་ཆུ་ལ་སོགས་པ་
བཞིན་དུ་རྣམ་པར་གྲོལ་བ་དང་བྲལ་བ་སྟེ། སེམས་ཀྱི་རང་བཞིན་འོད་གསལ་བ་ལ་གློ་བུར་གྱི་
དྲི་མ་མཐའ་དག་དང་བྲལ་བའི་ཕྱིར་རོ། །དེ་ལ་དྲི་མ་མེད་པའི་རྣམ་པར་དག་པའི་འབྲས་བུའི་
དོན་ལ་བརྩམས་ཏེ་ཚིགས་སུ་བཅད་པ། དྲི་མེད་ཆུ་ལྡན་རིམ་རྒྱས་པདྨས་ཁེབས་པའི་མཚོ་
བཞིན་དང་། །སྒྲ་གཅན་ཁ་ནས་ཐར་པའི་ཟླ་བ་ཉ་བ་ལྟ་བུ་དང་། །སྤྲིན་ཚོགས་ཉོན་མོངས་དག་
ལས་གྲོལ་བའི་ཉི་མ་ལྟ་བུར་ནི། །དྲི་མེད་ཡོན་ཏན་ལྡན་ཕྱིར་འོད་ཟེར་སྣང་ལྡན་དེ་ཉིད་དོ། །
ཐུབ་པའི་ཁྱུ་མཆོག་སྦྲང་རྩི་སྙིང་པོ་དང་། །རིན་ཆེན་གསེར་དང་གཏེར་དང་ལྗོན་པ་བཞིན། །དྲི་
མེད་རིན་ཆེན་བདེ་གཤེགས་སྐུ་དང་ནི། །ས་བདག་གསེར་གྱི་གཟུགས་འདྲ་རྒྱལ་བ་ཉིད། །
ཚིགས་སུ་བཅད་པ་གཉིས་པོ་འདིའི་དོན་ནི་མདོར་བསྡུ་ན། ཚིགས་སུ་བཅད་པ་བརྒྱད་ཀྱིས་
རིག་པར་བྱ་སྟེ། ཆུ་མཚོ་སོགས་བཞིན་འདོད་ཆགས་སོགས། །གློ་བུར་ཉོན་མོངས་དག་པ་ནི།།
མདོར་ན་མི་རྟོག་ཡེ་ཤེས་ཀྱི། །འབྲས་བུ་ཡིན་པར་རབ་ཏུ་བརྗོད། །རྣམ་པ་ཀུན་གྱི་མཆོག་ལྡན་
-8 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། (༡་
པའི། །སངས་རྒྱས་སྐུ་ནི་ངེས་ཐོབ་པ། །དེ་ནི་རྗེས་ལས་ཐོབ་པ་ཡི། །ཡེ་ཤེས་འབྲས་བུ་ཡིན་
པར་བསྟན། །འདོད་ཆགས་རྡུལ་ནི་སྤང་ཕྱིར་དང་། །གདུལ་བར་བྱ་བའི་པདྨ་ལ། །བསམ་
གཏན་ཆུ་ནི་འབབ་ཕྱིར་ཏེ། །ཆུ་དང་རྫིང་དང་མཚུངས་པ་ཡིན། །ཞེ་སྡང་སྒྲ་གཅན་ལས་གྲོལ་
བས། །སྙིང་རྗེ་བྱམས་ཆེན་འོད་ཟེར་གྱིས། །འགྲོ་བ་ཁྱབ་པའི་ཕྱིར་ན་དེ། །དྲི་མེདཟླ་བ་ཉ་བ་
བཞིན། །གཏི་མུག་སྤྲིན་ལས་རྣམ་གྲོལ་བས། །འགྲོ་བ་ཡེ་ཤེས་འོད་ཟེར་གྱིས། །མུན་པ་སེལ་
ཕྱིར་སངས་རྒྱས་ཉིད། །དེ་ནི་དྲི་མེད་ཉི་མ་བཞིན། །མི་མཉམ་མཉམ་པའི་ཆོས་ཉིད་ཕྱིར། །
དམ་ཆོས་རོ་ནི་སྦྱིན་མཛད་དང་། །ཤུན་པ་དང་ནི་བྲལ་ཕྱིར་ཏེ། །བདེ་གཤེགས་སྦྲང་རྩིའི་སྙིང་
པོ་བཞིན། །དག་ཕྱིར་ཡོན་ཏན་རྫས་ཀྱིས་ནི། །དབུལ་བ་སེལ་བར་བྱེད་ཕྱིར་དང་། །རྣམ་གྲོལ་
འབྲས་བུ་སྨིན་བྱེད་ཕྱིར། །གསེར་དང་གཏེར་དང་ལྗོན་པ་བཞིན། །རིན་ཆེན་ཆོས་ཀྱི་སྐུ་ཕྱིར་
དང༌། །རྐང་གཉིས་བདག་པོ་མཆོག་ཕྱིར་དང་། །རིན་ཆེན་གཟུགས་ཀྱི་རྣམ་པའི་ཕྱིར། །དེ་ནི་
རིན་ཆེན་རྒྱལ་གསེར་བཞིན། །གནས་ཡོངས་སུ་གྱུར་པ་འཇིག་རྟེན་ལས་འདས་པ་རྣམ་པར་
མི་རྟོག་པ་དང་
། དེའི་རྗེས་ལ་ཐོབ་པ་ཡེ་ཤེས་ཀྱི་རྒྱུ་ཅན་བྲལ་བའི་འབྲས་བུའི་མིང་ཅན་གནས་
ཡོངས་སུ་གྱུར་པའི་རྒྱུ་ཡིན་ལ། དེའི་ལས་ནི་རང་དང་གཞན་གྱི་དོན་ཕུན་སུམ་ཚོགས་པ་གང་
ཡིན་པར་བརྗོད་དོ། །
དེ་ལ་རང་དང་གཞན་གྱི་དོན་ཕུན་སུམ་ཚོགས་པ་གང་ཞེ་ན། གང་ཞིག་བག་ཆགས་
དང་བཅས་པའི་ཉོན་མོངས་པ་དང་ཤེས་བྱའི་སྒྲིབ་པ་ལས་ཐར་པའི་ཕྱིར་དང་། སྒྲིབ་པ་མེད་
པའི་ཆོས་སྐུ་ཐོབ་པ་འདི་ནི་རང་གི་དོན་ཕུན་སུམ་ཚོགས་པར་བརྗོད་ལ། གང་ཞིག་དེའི་སྟེང་དུ་
འཇིག་རྟེན་ཇི་སྲིད་པར་ལྷུན་གྱིས་གྲུབ་པ་སྐུ་གཉིས་ཀྱིས་ཀུན་དུ་སྟོན་པ་དང་
། བསྟན་པ་ལ་
དབང་འབྱོར་པ་གཉིས་ཀྱིས་འཇུག་པ་འདི་ནི་གཞན་གྱི་དོན་ཕུན་སུམ་ཚོགས་པ་དེ་ལ་ལས་ཀྱི་
དོན་ལས་བརྩམས་ཏེ་ཚིགས་སུ་བཅད་པ་གསུམ་སྟེ། ཟག་པ་མེད་ཁྱབ་འཇིག་མེད་ཆོས་ཅན་
- 8 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཏེ༑ ༑བརྟན་ཞི་རྟག་པ་འཕོ་བ་མེད་པའི་གནས། །དེ་བཞིན་གཤེགས་པ་མཁའ་བཞིན་དག་པ་
ཡི༑ ༑དབང་པོ་དྲུག་དོན་ཉམས་སུ་མྱོང་བའི་རྒྱུ། །དབང་འབྱོར་གཟུགས་དོན་ལྟ་དང་གཏམ་
བཟང་ནི། །གཙང་མ་ཉན་དང་བདེ་གཤེགས་ཚུལ་ཁྲིམས་ཀྱི། །དྲི་གཙང་སྣོམ་དང་འཕགས་
ཆེན་དམ་ཆོས་རོ། །མྱང་དང་ཏིང་འཛིན་རེག་བདེ་ཉམས་མྱོང་དང་། །རང་གི་ངོ་བོ་ཉིད་ཀྱིས་
ཟབ་པའི་ཚུལ། །རྟོགས་པའི་རྒྱུར་གྱུར་ཞིབ་མོར་བསམས་པ་ན། །དོན་དམ་བདེ་མཛད་དེ་
བཞིན་གཤེགས་པ་ནི། །ནམ་མཁའ་བཞིན་དུ་རྒྱུ་མཚན་རྣམས་དང་བྲལ། །ཚིགས་སུ་བཅད་
པ་གསུམ་པོ་འདིའི་དོན་ནི་མདོར་བསྡུ་ན། ཚིགས་སུ་བཅད་པ་བརྒྱད་ཀྱིས་རིག་པར་བྱ་སྟེ།
མདོར་ན་ཡེ་ཤེས་གཉིས་པོ་ཡི། །ལས་སུ་འདི་ནི་ཤེས་བྱ་སྟེ། །འགྲོ་བའི་སྐུ་ནི་རྫོགས་པ་དང་།།
ཆོས་ཀྱི་སྐུ་ནི་སྦྱོང་བའོ། །རྣམ་གྲོལ་ཆོས་ཀྱི་སྐུ་དག་ནི། །རྣམ་གཉིས་རྣམ་གཅིག་ཤེས་བྱ་སྟེ།།
ཟག་པ་མེད་ཕྱིར་ཁྱབ་པའི་ཕྱིར། །འདུས་མ་བྱས་པའི་གནས་ཉིད་ཕྱིར། །ཉོན་མོངས་རྣམས་
ནི་བག་ཆགས་དང་། །བཅས་པ་འགགས་ཕྱིར་ཟག་མེད་དེ། །ཆགས་མེད་ཐོགས་པ་མེད་པའི་
ཕྱིར། །ཡེ་ཤེས་ཁྱབ་པ་ཉིད་དུ་འདོད། །གཏན་དུ་འཇིག་པ་མེད་པ་ཡི། །རང་བཞིན་ཡིན་ཕྱིར་
འདུས་མ་བྱས། །འཇིག་མེད་ཆོས་ནི་བརྟན་པ་སྟེ། ། བསྟན་སོགས་རྣམས་ཀྱིས་འདི་བཤད་དོ།།
འཇིག་པ་རྣམ་བཞིར་ཤེས་བྱ་སྟེ། །བསྟན་སོགས་དག་ལས་བཟློག་ཕྱིར་རོ། །མྱགས་དང་རྣམ་
འགྱུར་ཆད་པ་དང་། །བསམ་མི་ཁྱབ་པར་འཕོ་བ་སྟེ། །དེ་མེད་ཕྱིར་ནི་བརྟན་ཞི་དང་། །རྟག་
དང་འཕོ་མེད་ཤེས་པར་བྱ། །དྲི་མེད་ཤེས་དེ་དཀར་པོ་ཡི། །ཆོས་ཀྱི་རྟེན་ཡིན་ཕྱིར་ན་གནས།།
ཇི་ལྟར་རྒྱུ་མིན་ནམ་མཁའ་ནི། །གཟུགས་མཐོང་བ་དང་སྒྲ་དང་དྲི། །རོ་དང་རེག་དང་ཆོས་
རྣམས་ནི། །ཐོས་ལ་སོགས་པའི་རྒྱུ་ཡིན་ལྟར། །དེ་བཞིན་སྐུ་གཉིས་སྒྲིབ་མེད་པའི། །སྦྱོར་
བས་བསྟན་པའི་དབང་དོན་ལ། །ཟག་མེད་པ་ཡི་ཡོན་ཏན་དག །སྐྱེ་བ་ཡི་ནི་རྒྱུ་ཡིན་ནོ། །
ཇི་སྐད་དུ། སངས་རྒྱས་ནམ་མཁའི་མཚན་ཉིད་དོ། །ཞེས་བྱ་བ་བཤད་པ་དེ་ནི་དེ་བཞིན་
-
，
- 9 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། །༡ །
གཤེགས་པ་རྣམས་ཀྱི་མ་འདྲེས་པའི་དོན་དམ་པའི་མཚན་ཉིད་ལ་དགོངས་ནས་གསུངས་པ་
ཡིན་ཏེ། གང་གི་ཕྱིར་ གལ་ཏེ་སྐྱེས་ བུ་ ཆེན་པོའི་ མཚན་སུམ་ཅུ་རྩ་གཉིས་ཀྱིས་དེ་བཞིན་
གཤེགས་པ་ལྟ་བར་གྱུར་ན་ནི། དེས་ན་འཁོར་ལོས་སྒྱུར་བའི་རྒྱལ་པོ་ཡང་དེ་བཞིན་གཤེགས་
པར་འགྱུར་རོ་ཞེས་གསུངས་སོ། །དེ་ལ་དོན་དམ་པའི་མཚན་ཉིད་ཀྱི་ལྡན་པའི་དོན་ལས་
བརྩམས་ཏེ་ཚིགས་སུ་བཅད་པ། བསམ་མེད་རྟག་བརྟན་ཞི་བ་གཡུང་དྲུང་ཉིད། །རབ་ཏུ་ཞི་
ཁྱབ་རྟོག་བྲལ་ནམ་མཁའ་བཞིན། །ཆགས་མེད་ཀུན་ཏུ་ཐོགས་མེད་རྩུབ་རེག་སྤངས། །བལྟ་
གཟུང་མེད་དགེ་སངས་རྒྱས་དྲི་མ་མེད། །ཚིགས་སུ་བཅད་པ་འདིའི་དོན་ནི་མདོར་བསྡུ་ན་
ཚིགས་སུ་བཅད་པ་བརྒྱད་ཀྱིས་རིག་པར་བྱ་སྟེ། རྣམ་གྲོལ་ཆོས་ཀྱི་སྐུ་དག་གིས། །རང་དང་
གཞན་གྱི་དོན་བསྟན་ཏེ། །རང་གཞན་དོན་རྟེན་དེ་ལ་ནི། །བསམ་མི་ཁྱབ་སོགས་ཡོན་ཏན་
ལྡན། །ཐམས་ཅད་མཁྱེན་པའི་ཡེ་ཤེས་ཡུལ། །སངས་རྒྱས་ཤེས་གསུམ་ཡུལ་མིན་ཕྱིར། །ཡེ་
ཤེས་ལུས་ཅན་རྣམས་ཀྱིས་ནི། །བསམ་མི་ཁྱབ་པར་རྟོགས་པར་བྱ། །ཕྲ་ཕྱིར་ཐོས་པའི་ཡུལ་
མིན་ཏེ། །དོན་དམ་ཡིན་ཕྱིར་བསམ་བྱའི་མིན། །ཆོས་ཉིད་ཟབ་ཕྱིར་འཇིག་རྟེན་པའི། །སྒོམ་
པ་ལ་སོགས་ཡུལ་མ་ཡིན། །གང་ཕྱིར་གཟུགས་ལ་དམུས་ལོང་བཞིན། །བྱིས་པས་དེ་སྔོན་
མཐོང་མ་མྱོང་། །བཙས་པའི་ཁྱིམ་ནས་བུ་ཆུང་གིས། །ཉི་མའི་གཟུགས་བཞིན་འཕགས་པས་
ཀྱང་། །སྐྱེ་དང་བྲལ་ཞིང་རྟག་པ་སྟེ། །འགག་པ་མེད་ཕྱིར་བརྟན་པ་ཡིན། །གཉིས་མེད་ཕྱིར་ན་
ཞི་བ་སྟེ། །གཡུང་དྲུང་ཆོས་ཉིད་གནས་ཕྱིར་རོ། །རབ་ཞི་འགོག་པའི་བདེན་པའི་ཕྱིར། །
ཐམས་ཅད་རྟོགས་ཕྱིར་ཁྱབ་པ་ཉིད། །གནས་པ་མེད་ཕྱིར་རྟོག་མེད་དེ། །ཉོན་མོངས་སྤངས་
ཕྱིར་ཆགས་པ་མེད། །ཤེས་བྱའི་སྒྲིབ་ཀུན་དག་བྱའི་ཕྱིར། །ཐམས་ཅད་དུ་ནི་ཐོགས་པ་མེད། །
གཉིས་མེད་ལས་སུ་རུང་བའི་ཕྱིར། །རྩུབ་པའི་རེག་དང་བྲལ་བའི་ཕྱིར། །དེ་གཟུགས་མེད་
ཅིང་བལྟར་མེད་དེ། །མཚན་མ་མེད་ཕྱིར་གཟུང་དུ་མེད། །དགེ་པའི་རང་བཞིན་དག་པའི་ཕྱིར།།
，
-9 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དྲི་མེད་དྲི་མ་སྤངས་ཕྱིར་རོ། །དེ་བཞིན་གཤེགས་པ་ཉིད་འདི་ནམ་མཁའ་ལྟར་འདུས་མ་བྱས་
པའི་ཡོན་ཏན་དང་། རྣམ་པར་དབྱེ་བ་མེད་པར་འཇུག་པ་ཡང་སྲིད་པ་ཇི་སྲིད་ཀྱི་བར་དུ་བསམ་
གྱིས་མི་ཁྱབ་པ་ཐབས་ཆེན་པོ་དང་། སྙིང་རྗེ་དང་། ཤེས་རབ་ཀྱིས་ཡོངས་སུ་སྦྱོང་བའི་ཁྱད་
པར་གྱིས་འགྲོ་བ་ལ་ཕན་པ་དང་བདེ་བ་སྒྲུབ་པའི་རྒྱུའི་ངོ་བོ་ཉིད་དང་། རྫོགས་པར་ལོངས་
སྤྱོད་པ་དང་། སྤྲུལ་པ་སྟེ། དྲི་མ་མེད་པ་གསུམ་གྱིས་བར་ཆད་མེད་ཅིང་རྒྱུན་མི་འཆད་པར་
ལྷུན་གྱིས་གྲུབ་པས་འཇུག་པར་བལྟ་བར་བྱ་སྟེ་མ་འདྲེས་པའི་ཆོས་དང་ལྡན་པའི་ཕྱིར་རོ། །དེ་
ལ་འཇུག་པའི་དོན་ལས་བརྩམས་ནས། སངས་རྒྱས་ཀྱི་སྐུ་རྣམ་པར་དབྱེ་བའི་ཚིགས་སུ་བཅད་
པ་འདི་བཞི་སྟེ། ཐོག་མ་དབུས་མཐའ་མེད་ཅིང་རྣམ་དབྱེར་མེད། །གཉིས་མེད་གསུམ་བྲལ་དྲི་
མེད་རྣམ་རྟོག་མེད། །ཆོས་དབྱིངས་རང་བཞིན་གང་ཡིན་དེ་རྟོགས་པ། །མཉམ་པར་གཞག་
པའི་རྣལ་འབྱོར་པ་ཡིས་མཐོང་། །གཞལ་མེད་གང་གཱའི་བྱེ་མ་ལས་འདས་པ། །བསམ་མེད་
མཉམ་མེད་ཡོན་ཏན་རྣམས་དང་ལྡན། །དེ་བཞིན་གཤེགས་པའི་དྲི་མེད་དབྱིངས་དེ་ནི། །བག་
ཆགས་བཅས་པའི་ཉེས་པ་རྣམ་སྤངས་པ། །སྣ་ཚོགས་དམ་ཆོས་འོད་ཟེར་མངའ་བའི་སྐུས། །
འགྲོ་བའི་རྣམ་གྲོལ་དོན་གྲུབ་ལ་བརྩོན་པ། །མཛད་པ་ཡིད་བཞིན་ནོར་བུའི་རྒྱལ་བཞིན་ཏེ། །
སྣ་ཚོགས་དངོས་དང་དེ་ཡི་རང་བཞིན་མིན། །འཇིག་རྟེན་ཞི་བའི་ལམ་ལ་འཇུག་པ་དང་། །
རབ་ཏུ་སྨིན་དང་ལུང་སྟོན་རྒྱུ་ཡི་གཟུགས། །གང་ཡིན་དེ་ཡང་འདིར་ནི་རྟག་གནས་ཏེ། །ནམ་
མཁའི་ཁམས་སུ་གཟུགས་ཀྱི་ཁམས་བཞིན་ནོ། །ཚིགས་སུ་བཅད་པ་བཞི་པོ་འདིའི་དོན་ནི།
ཚིགས་སུ་བཅད་པ་ཉི་ཤུས་རིག་པར་བྱ་སྟེ། རང་འབྱུང་རྣམས་ཀྱི་ཐམས་ཅད་མཁྱེན། །སངས་
རྒྱས་ཉིད་ཅེས་གང་བརྗོད་པ། །མཆོག་ཏུ་མྱ་ངན་འདས་བསམ་མེད། །དགྲ་བཅོམ་སོ་སོའི་
བདག་གྱུར་པ། །དེ་དབྱེ་ཟབ་དང་རྒྱ་ཆེ་དང་། །བདག་ཉིད་ཆེན་པོའི་ཡོན་ཏན་གྱི། །ཆོས་ཀྱིས་
རབ་ཕྱེ་རང་བཞིན་ལ། །སོགས་པའི་སྐུ་གསུམ་དག་གིས་འཇུག །དེ་ལ་སངས་རྒྱས་རྣམས་ཀྱི་
-9 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡།
ནི༑ ༑ངོ་བོ་ཉིད་སྐུ་མཚན་ཉིད་ལྔ། །མདོར་ན་ཡོན་ཏན་ལྔ་དང་ནི། །ལྡན་པ་ཉིད་དུ་རིག་པར་
བྱ༑ ༑འདུས་མ་བྱས་ཤིང་རྣམ་དབྱེར་མེད། །མཐའ་གཉིས་དག་ནི་རྣམ་པར་སྤང་། །ཉོན་
མོངས་ཤེས་བྱའི་སྙོམས་འཇུག་གིས། །སྒྲིབ་གསུམ་ལས་ནི་ངེས་གྲོལ་ཏེ། །དྲི་མེད་རྣམ་པར་
རྟོག་མེད་དང་། །རྣལ་འབྱོར་རྣམས་ཀྱི་ཡུལ་ཡིན་ཕྱིར། །ཆོས་དབྱིངས་ངོ་བོ་ཉིད་ཀྱིས་ནི། །
དག་པའི་ཕྱིར་ནི་འོད་གསལ་བ། །གཞལ་མེད་གྲངས་མེད་བསམ་མེད་པ། །མཉམ་མེད་དག་
པའི་མཐར་ཐུག་པ། །ཡོན་ཏན་རྣམས་དང་ཡང་དག་པར། །ངོ་བོ་ཉིད་ཀྱི་སྐུ་ལྡན་ཏེ། །རྒྱ་ཆེའི་
ཕྱིར་དང་ གྲངས་མེད་ ཕྱིར། །རྟོག་གེའི་ཡུལ་ནི་མིན་ཕྱིར་དང་། །འབའ་ཞིག་བག་ཆགས་
བཅས་ སྤངས་ ཕྱིར། །གཞལ་མེད་ལ་སོགས་གོ་ རིམ་བཞིན། །སྣ་ཚོགས་ཆོས་ལ་རྫོགས་
ལོངས་སྤྱོད། །རང་བཞིན་ཆོས་ནི་སྣང་ཕྱིར་དང་། །ཐུགས་རྗེ་དག་པའི་རྒྱུ་མཐུན་པ། །འགྲོ་
དོན་རྒྱུན་མི་འཆད་ཕྱིར་དང་། །རྣམ་པར་རྟོག་མེད་ལྷུན་གྲུབ་པར། །འདོད་པ་ཇི་བཞིན་ཡོངས་
སྐོང་ཕྱིར། །ཡིད་བཞིན་ནོར་བུའི་རྫུ་འཕྲུལ་གྱིས། །རྫོགས་པར་ལོངས་སྤྱོད་རྣམ་པར་གནས།།
བརྗོད་སྟོན་མཛད་རྒྱུན་མི་འཆད་དང་། །མངོན་པར་འདུ་བྱེད་མེད་པ་དང་། །དེ་ཡི་ངོ་བོ་མི་སྟོན་
ལ༑ ༑འདིར་ནི་སྣ་ཚོགས་རྣམ་ལྔར་བརྗོད། །ཇི་ལྟར་ཚོན་ནི་སྣ་ཚོགས་ཀྱིས། །ནོར་བུ་དེ་
དངོས་མི་སྣང་ལྟར། །དེ་བཞིན་འགྲོ་རྐྱེན་སྣ་ཚོགས་པས། ཁྱབ་བདག་དེ་དངོས་མིན་པར་
སྣང་། །ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་གཟིགས་ནས་ནི། །ཆོས་
ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་
དང་། །དགའ་ལྡན་ནས་ནི་འཕོ་བ་དང་། །ལྷུམས་སུ་འཇུག་དང་བལྟམས་པ་དང་། །བཟོ་ཡི་
གནས་ལ་མཁས་པ་དང་། །བཙུན་མོའི་འཁོར་གྱིས་དགྱེས་རོལ་དང་། །ངེས་འབྱུང་དཀའ་བ་
སྤྱོད་པ་དང་། །བྱང་ཆུབ་སྙིང་པོར་གཤེགས་པ་དང་། །བདུད་སྡེ་འཇོམས་དང་རྫོགས་པར་ནི།།
བྱང་ཆུབ་ཆོས་ཀྱི་འཁོར་ལོ་དང་། །མྱ་ངན་འདས་པར་གཤེགས་མཛད་རྣམས། །ཡོངས་སུ་མ་
，
-93-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དག་ཞིང་རྣམས་སུ། །སྲིད་པ་ཇི་སྲིད་གནས་པར་སྟོན། །མི་རྟག་སྡུག་བསྔལ་བདག་མེད་དང༌།།
ཞི་བའི་སྒྲ་ཡིས་ཐབས་མཁྱེན་པས། །སེམས་ཅན་སྲིད་གསུམ་སྐྱོ་བསྐྱེད་ནས། །མྱ་ངན་འདས་
ལ་རབ་འཇུག་མཛད། །ཞི་བའི་ལམ་ལ་རབ་ཞུགས་པ། །མྱ་ངན་འདས་ཐོབ་འདུ་ཤེས་ཅན། །
དམ་ཆོས་པདྨ་དཀར་ལ་སོགས། །ཆོས་ཀྱི་དེ་ཉིད་བསྟན་པ་ཡིས། །དེ་དག་ངར་འཛིན་ལས་
བཟློག་སྟེ། །ཐབས་དང་ཤེས་རབ་ཡོངས་བཟུང་བས། །ཐེག་པ་མཆོག་ལ་སྨིན་མཛད་དེ། །
བྱང་ཆུབ་མཆོག་ཏུ་ལུང་སྟོན་ཏོ། །ཟབ་དང་མཐུ་ནི་སྣ་ཚོགས་དང་། །བྱིས་པ་དོན་མཐུན་རབ་
འདྲེན་ཕྱིར། །འདི་དག་གྲངས་བཞིན་ཟབ་པ་དང་། །རྒྱ་ཆེའི་བདག་ཉིད་ཆེར་ཤེས་བྱ། །འདི་
ནི་དང་པོའི་ཆོས་སྐུ་སྟེ། །ཕྱི་མ་དག་ནི་གཟུགས་ཀྱི་སྐུ། །ནམ་མཁའ་ལ་ནི་གཟུགས་གནས་
བཞིན། །དང་པོ་ལ་ནི་ཐ་མ་གནས། །སྐུ་གསུམ་པོ་ནི་འདི་དག་ཉིད་ཀྱིས་འགྲོ་བ་ལ་ཕན་པ་
དང་བདེ་བ་སྒྲུབ་པ་འཇུག་པ་རྟག་པའི་དོན་ལས་བརྩམས་ནས་ཚིགས་སུ་བཅད་པ། རྒྱུ་མཐའ་
ཡས་དང་སེམས་ཅན་མི་ཟད་དང་། །བརྩེ་དང་འཕྲུལ་དང་མཁྱེན་དང་ཕུན་ཚོགས་ལྡན། །ཆོས་
ཀྱི་དབང་ཕྱུག་འཆི་བའི་བདུད་བཅོམ་དང་། །ངོ་བོ་མེད་ཕྱིར་འཇིག་རྟེན་མགོན་པོ་རྟག །
འདིའི་བསྡུས་པའི་དོན་ཚིགས་སུ་བཅད་པ་དྲུག་གིས་རིག་པར་བྱ་སྟེ། ལུས་དང་སྲོག་དང་
ལོངས་སྤྱོད་རྣམས། །བཏད་ནས་དམ་ཆོས་འཛིན་ཕྱིར་དང་། །སེམས་ཅན་ཀུན་ལ་ཕན་པའི་
ཕྱིར། །དང་པོའི་དམ་བཅས་མཐར་འབྱིན་ཕྱིར། །སངས་རྒྱས་ཉིད་ནི་གཙང་བ་དང་། །དག་
པའི་ཐུགས་རྗེ་རབ་འཇུག་ཕྱིར། །རྫུ་འཕྲུལ་རྐང་པ་སྟོན་པ་ནི། །དེ་ཡིས་གནས་པར་སྤྱོད་པའི་
ཕྱིར། །མཁྱེན་པས་འཁོར་དང་མྱ་ངན་འདའ། །གཉིས་སུ་འཛིན་པས་གྲོལ་བའི་ཕྱིར། །རྟག་ཏུ་
བསམ་ཡས་ཏིང་འཛིན་གྱི། །བདེ་བ་ཕུན་སུམ་ཚོགས་ལྡན་ཕྱིར། །འཇིག་རྟེན་ན་ནི་སྤྱོད་པ་ན།།
འཇིག་རྟེན་ཆོས་ཀྱིས་གོས་མེད་ཕྱིར། །འཆི་མེད་ཞི་བའི་གནས་ཐོབ་པ། །འཆི་བདུད་རྒྱུ་བ་
མེད་པའི་ཕྱིར། །འདུས་མ་བྱས་པའི་རང་བཞིན་གྱི། །ཐུབ་པ་གདོད་ནས་རབ་ཞིའི་ཕྱིར། །
- 9 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡།
རྟག་པ་སྐྱབས་མེད་རྣམས་ཀྱི་ནི། །སྐྱབས་ལ་སོགས་པ་འཐད་ཕྱིར་རོ། །དང་པོ་ཡི་ནི་རྒྱུ་བདུན་
ནི༑ ༑གཟུགས་ཀྱི་སྐུ་ཡི་རྟག་ཉིད་དེ། །ཕྱི་མ་གསུམ་གྱིས་སྟོང་པ་ན། །ཆོས་ཀྱི་སྐུ་ཡི་རྟག་པ་
ཉིད། །དེ་བཞིན་གཤེགས་པ་རྣམས་ཀྱི་གནས་ཡོངས་སུ་གྱུར་པས་རབ་ཏུ་ཕྱེ་བ་ཐོབ་པའི་ཚུལ་
དེ་ཡང་བསམ་གྱིས་མི་ཁྱབ་པའི་ཚུལ་གྱིས་རྟོགས་པར་བྱ་བ་ཡིན་པས་བསམ་གྱིས་མི་ཁྱབ་
པའི་དོན་ལས་བརྩམས་ཏེ་ཚིགས་སུ་བཅད་པ། ངག་ཡུལ་མིན་ཕྱིར་དོན་དམ་གྱིས་བསྡུས་
ཕྱིར། །རྟོགས་གནས་ མིན་ ཕྱིར་དཔེ་ལས་འདས་པའི་ཕྱིར། །བླ་ན་མེད་ཕྱིར་སྲིད་ཞིས་མ་
བསྡུས་ཕྱིར། །རྒྱལ་ཡུལ་འཕགས་རྣམས་ཀྱིས་ཀྱང་བསམ་མི་ཁྱབ། །འདིའི་བསྡུས་པའི་དོན་
ནི་ཚིགས་སུ་བཅད་པ་བཞིས་རིག་པར་བྱ་སྟེ། བསམ་མེད་བརྗོད་དུ་མེད་ཕྱིར་ཏེ། །བརྗོད་མེད་
དོན་དམ་ཡིན་ཕྱིར་རོ། །དོན་དམ་བརྟག་བྱ་མིན་ཕྱིར་ཏེ། །བརྟག་མིན་རྗེས་དཔག་བྱ་མིན་
ཕྱིར། །དཔག་མིན་བླ་ན་མེད་པའི་ཕྱིར། །བླ་ན་མེད་པ་མ་བསྡུས་ཕྱིར། །མ་བསྡུས་གནས་པ་
མེད་ཕྱིར་ཏེ། །ཡོན་ཏན་སྐྱོན་རྟོགས་མེད་ཕྱིར་རོ། །རྒྱུ་ལྔ་དག་གིས་ཕྲ་བའི་ཕྱིར། །ཆོས་སྐུ་
བསམ་མི་ཁྱབ་པ་སྟེ། །དྲུག་པས་དེ་ཡི་དངོས་མིན་ཕྱིར། །གཟུགས་སྐུ་བསམ་གྱིས་མི་ཁྱབ་
པའོ། །བླ་མེད་ཡེ་ཤེས་ཐུགས་རྗེ་ཆེ་སོགས་ཡོན་ཏན་གྱིས། །ཡོན་ཏན་ཕ་རོལ་བྱོན་པའི་རྒྱལ་
བ་བསམ་མི་ཁྱབ། །དེས་ན་རང་བྱུང་རྣམས་ཀྱི་ཐ་མའི་ཚུལ་འདི་ནི། །དྲང་སྲོང་ཆེན་པོ་དབང་
ཐོབ་རྣམས་ཀྱིས་ཀྱང་རིག་མིན། །ཐེག་པ་ཆེན་པོ་རྒྱུད་བླ་མའི་བསྟན་བཅོས་དཀོན་མཆོག་གི་
རིགས་རྣམ་པར་དབྱེ་བ་ལས། བྱང་ཆུབ་ཀྱི་སྐབས་ཞེས་བྱ་བ་སྟེ་ལེའུ་གཉིས་པའོ། །དྲི་མ་མེད་
པའི་དེ་བཞིན་ཉིད་བཤད་ཟིན་ཏོ།། །།
ད་ནི་གང་དག་དེ་ལ་བརྟེན་པ་ནོར་བུའི་འོད་དང་མདོག་དང་དབྱིབས་བཞིན་དུ་
དབྱེར་མེད་པའི་རང་བཞིན་ཉིད་ཀྱིས་ཤིན་ཏུ་དྲི་མ་མེད་པའི་ཡོན་ཏན་དེ་དག་བཤད་པར་བྱ་སྟེ།
དེས་ན་དེའི་རྗེས་ཐོགས་སུ་སངས་རྒྱས་ཀྱི་ཡོན་ཏན་རྣམ་པར་དབྱེ་བ་ལས་བརྩམས་ཏེ་ཚིགས་
E
，
- 9 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
སུ་བཅད་པ། རང་དོན་གཞན་དོན་དོན་དམ་སྐུ་དང་ནི། །དེ་ལ་བརྟེན་པའི་ཀུན་རྫོབ་སྐུ་ཉིད་དེ།།
བྲལ་དང་རྣམ་པར་སྨིན་པས་འབྲས་བུ་ནི། །ཡོན་ཏན་དབྱེ་བ་དྲུག་ཅུ་བཞི་འདི་དག །འདི་ཅིས་
བསྟན་ཞེ་ན། བདག་ཉིད་ཀྱི་ནི་འབྱོར་པའི་གནས། །དམ་པའི་དོན་ནི་སྐུ་ཡིན་ཏེ། །དྲང་སྲོང་
རྣམས་ ཀྱི་བརྡ་ ཡི་སྐུ། །ཕ་རོལ་ཕུན་སུམ་ཚོགས་པའི་གནས། །དང་པོའི་སྐུ་ནི་སྟོབས་ལ་
སོགས། །བྲལ་བའི་ཡོན་ཏན་རྣམས་དང་ལྡན། །གཉིས་པ་སྐྱེས་བུ་ཆེན་པོའི་མཚན། །རྣམ་
སྨིན་ཡོན་ཏན་དག་དང་ལྡན། །འདི་མན་ཆད་ཀྱི་གཞུང་ནི་སྟོབས་ལ་སོགས་པ་གང་ཡིན་པ་
དང༌། ཇི་ལྟར་རྟོགས་པར་བྱས་པ་དེ་ལྟར་དེའི་དབང་དུ་བྱས་པའོ། །སྡོམ་ནི། སྟོབས་ཉིད་མ་
རིག་བསྒྲིབས་ལ་རྡོ་ རྗེ་ བཞིན། །མི་འཇིགས་ པ་ནི་འཁོར་དུ་ སེང་གེ་བཞིན། །དེ་བཞིན་
གཤེགས་པའི་མ་འདྲེས་མཁའ་བཞིན་ཏེ། །ཐུབ་པའི་བསྟན་པ་རྣམ་གཉིས་ཆུ་ཟླ་བཞིན། །
སྟོབས་རྣམས་དང་ལྡན་པ་ཞེས་བྱ་བ་ནི། །གནས་དང་གནས་མིན་ལས་རྣམས་ཀྱི། །རྣམ་སྨིན་
དང་ནི་དབང་པོ་དང་། ཁམས་རྣམས་དང་ནི་མོས་པ་དང་། །ཀུན་འགྲོའི་ལམ་དང་བསམ་
གཏན་སོགས། །ཉོན་མོངས་དྲི་མ་མེད་པ་དང་། །གནས་ནི་རྗེས་སུ་དྲན་པ་དང་། །ལྷ་ཡི་མིག་
དང་ཞི་བ་དག །མཁྱེན་པའི་སྟོབས་ནི་རྣམ་པ་བཅུ། །རྡོ་རྗེ་བཞིན་ཞེས་བྱ་བ་ནི། །གནས་དང་
གནས་མིན་རྣམ་སྨིན་ཁམས་དང་འགྲོ་བ་མོས་པ་སྣ་ཚོགས་དང་། །ཉོན་མོངས་རྣམ་བྱང་དབང་
པོའི་ཚོགས་དང་སྔོན་གནས་རྗེས་སུ་དྲན་པ་དང་། །ལྷ་ཡི་མིག་དང་ཟག་པ་ཟད་ཚུལ་མི་ཤེས་
གོ་ཆ་རྩིག་བརྟན་དང་། །ཤིང་རྣམས་འབིགས་དང་གཞིག་དང་གཅོད་ཕྱིར་སྟོབས་གང་ཡིན་པ་
རྡོ་རྗེ་བཞིན། །མི་འཇིགས་པ་བཞི་བརྙེས་པ་ཞེས་བྱ་བ་ནི། ཆོས་ཀུན་རྫོགས་པར་བྱང་ཆུབ་
དང༌། །གེགས་ནི་འགོག་པར་བྱེད་པ་དང་། །ལམ་སྟོན་པ་དང་འགོག་སྟོན་ལ། །མི་འཇིགས་
པ་ནི་རྣམ་པ་བཞི། །བདག་གཞན་ཤེས་བྱའི་དངོས་པོ་རྣམ་ཀུན་ཤེས་དང་ཤེས་མཛད་ཕྱིར།།
སྤངས་དངོས་སྤངས་དང་སྤྱོང་མཛད་ཕྱིར་དང་བསྟེན་བྱ་བསྟེན་པའི་ཕྱིར། །ཐོབ་བྱ་བླ་མེད་
，
，
་
-9 6 -



，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
ཤིན་ཏུ་དྲི་མེད་ཐོབ་དང་ཐོབ་མཛད་ཕྱིར། །རང་གཞན་དོན་བདེན་གསུངས་ཕྱིར་དྲང་སྲོང་གང་
དུའང་ཐོགས་པ་མེད། །སེང་གེ་བཞིན་ཞེས་བྱ་བ་ནི། རི་དགས་དབང་པོ་ཇི་ལྟར་ནགས་མཐར་
རྟག་འཇིགས་མེད། །རི་དགས་རྣམས་ལ་སྐྲག་པ་མེད་པར་རྒྱུ་བ་ལྟར། །དེ་བཞིན་ཚོགས་ན་
ཐུབ་པའི་དབང་པོ་སེང་གེ་ཡང་། །ལེགས་གནས་ལྟོས་མེད་བརྟན་པའི་རྩལ་དང་ལྡན་པར་
གནས། །སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་ལྡན་པ་ཞེས་བྱ་བ་ནི། །འཁྲུལ་དང་
ཅ་ཅོ་མི་མངའ་སྟེ། །སྟོན་ལ་དྲན་པ་ཉམས་མི་མངའ། །མཉམ་པར་མ་བཞག་ཐུགས་མི་མངའ།།
འདུ་ཤེས་སྣ་ཚོགས་ཀྱང་མི་མངའ། །མ་བརྟགས་བཏང་སྙོམས་མི་མངའ་སྟེ། །འདུན་པ་བརྩོན་
འགྲུས་དྲན་པ་དང་། །ཤེས་རབ་རྣམ་ གྲོལ་རྣམ་གྲོལ་གྱི། །ཡེ་ཤེས་གཟིགས་པ་ཉམས་མི་
མངའ། །ལས་རྣམས་ཡེ་ཤེས་སྔོན་འགྲོ་དང་། །དུས་ལ་ཡེ་ཤེས་སྒྲིབ་པ་མེད། །དེ་ལྟར་བཅོ་
བརྒྱད་འདི་དང་གཞན། །སྟོན་པའི་མ་འདྲེས་ཡོན་ཏན་ཡིན། །འཁྲུལ་དང་ཅ་ཅོ་བསྙེལ་དང་
ཐུགས་གཡོ་ཐ་དད་ཀྱི་ནི་འདུ་ཤེས་དང་། །ངང་གིས་བཏང་སྙོམས་དྲང་སྲོང་ལ་མེད་འདུན་པ་
དང་ནི་བརྩོན་འགྲུས་དང་། །དྲན་དང་རྣམ་དག་དྲི་མེད་ཤེས་རབ་རྟག་ཏུ་རྣམ་པར་གྲོལ་བ་
དང༌། །ཤེས་བྱའི་དོན་ཀུན་གཟིགས་པའི་གྲོལ་བའི་ཡེ་ཤེས་ལས་ནི་ཉམས་མི་མངའ། །གང་
གི་ལས་གསུམ་ཐམས་ཅད་ཡེ་ཤེས་སྔོན་འགྲོ་རྗེས་སུ་འཇུག་པ་དང་། །དུས་གསུམ་དག་ཏུ་
ཐོགས་མེད་ངེས་པ་མཁྱེན་པ་རྒྱ་ཆེ་འཇུག་པ་སྟེ། །གང་རྟོགས་འགྲོ་བར་འཇིགས་མེད་དམ་
ཆོས་འཁོར་ལོ་ཆེན་པོ་རབ་བསྐོར་བ། །ཐུགས་རྗེ་ཆེན་པོ་དང་ལྡན་རྒྱལ་བ་ཉིད་དེ་སངས་རྒྱས་
རྣམས་ཀྱིས་བརྙེས། །ནམ་མཁའ་བཞིན་ཞེས་བྱ་བ་ནི། ས་སོགས་ལ་ཡོད་ཆོས་ཉིད་གང་ཡིན་
ཆོས་ཉིད་དེ་ནི་ནམ་མཁའི་མིན། །ནམ་མཁའི་མཚན་ཉིད་སྒྲིབ་མེད་ལ་སོགས་མཚན་ཉིད་གང་
དེ་གཟུགས་ལ་མེད། །ས་ཆུ་མེ་རླུང་ནམ་མཁའ་མཚུངས་པ་འཇིག་རྟེན་དག་ན་ཐུན་མོང་སྟེ། །
མ་འདྲེས་ཉིད་ནི་རྡུལ་ཕྲན་ཙམ་ཡང་འཇིག་རྟེན་དག་ན་ཐུན་མོང་མིན། །སྐྱེས་བུ་ཆེན་པོའི་
-9 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མཚན་སུམ་ཅུ་རྩ་གཉིས་དང་ལྡན་པའི་གཟུགས་མངའ་བ་ཞེས་བྱ་བ་ནི། ལེགས་གནས་འཁོར་
ལོས་མཚན་པ་དང་། །ཡངས་དང་ཞབས་ལོང་མི་མངོན་དང་། །སོར་མོ་རིང་དང་ཕྱག་ཞབས་
རིང་། །དྲ་བ་ ཡིས་ནི་འབྲེལ་བ་དང་། །པགས་ འཇམ་ གཞོན་ཤ་ཅན་ལེགས་ཉིད། །སྐུ་ནི་
བདུན་དག་མཐོ་བ་དང༌། །བྱིན་པ་ཨེ་ན་ཡ་འདྲ་གསང་། །གླང་པོ་བཞིན་དུ་སྦུབས་སུ་ནུབ། །
རོ་སྟོད་སེང་གེ་འདྲ་བ་དང་། །ཐལ་གོང་བར་མེད་རྒྱས་པ་དང་། །དཔུང་པ་ལེགས་ཟླུམ་ཕྱག་
འཇམ་རིང་། །ཟླུམ་ཞིང་མཐོན་དམན་མེད་པ་དང་། །ཕྱག་རིང་ཡོངས་སུ་དག་པ་ཡི། །འོད་ཀྱི་
དཀྱིལ་འཁོར་དག་དང་ལྡན། །མགྲིན་པ་དྲི་མེད་དུང་འདྲ་དང་། །འགྲམ་པ་རི་དགས་རྒྱལ་པོ་
འདྲ། །ཚེམས་ནི་བཞི་བཅུ་མཉམ་པ་དང་། །རབ་དངས་ཚེམས་ཐགས་བཟང་བ་དང་། །རྣམ་
དག་ཚེམས་མཉམ་ཉིད་དང་ནི། །མཆེ་བ་རབ་མཆོག་དཀར་བ་ཉིད། །ལྗགས་རིང་མཐའ་མེད་
བསམ་མེད་པ། །རོ་བྲོ་བ་ཡི་མཆོག་ཉིད་དང་། །རང་བྱུང་ཀ་ལ་པིང་ཀ་ཡི། །སྒྲ་དང་ཚངས་
པའི་དབྱངས་ཉིད་དང་། །སྤྱན་བཟངས་ཨུཏྤལ་ཁྱུ་མཆོག་རྫི་འདྲ་དང་། །ཞལ་མཛེས་དྲི་མེད་
མཛོད་སྤུ་དཀར་བར་ལྡན། །གཙུག་ཏོར་དབུ་ལྡན་དག་ཅིང་སྲབ་པ་དང་། །པགས་པ་གསེར་
གྱི་མདོག་འདྲ་སེམས་ཅན་མཆོག །བ་སྤུ་ལེགས་ཕྲ་འཇམ་ཞིང་རེ་རེ་ནས། །སྐུ་ཡི་གྱེན་དུ་
གཡས་ཕྱོགས་འཁྱིལ་བ་དང་། །དབུ་སྐྲ་དྲི་མེད་རིན་ཆེན་མཐོན་མཐིང་བཞིན། །ནྱ་གྲོ་རྫོགས་
པའི་ལྗོན་ཤིང་དཀྱིལ་འཁོར་འདྲ། །ཀུན་ཏུ་བཟང་པོ་དཔེ་མེད་དྲང་སྲོང་ཆེ། །སྲེད་མེད་བུ་ཡི་
སྟོབས་མངའ་མཁྲེགས་པའི་སྐུ། །བསམ་མི་ཁྱབ་པར་སུམ་ཅུ་རྩ་གཉིས་པོ། །འདི་དག་སྟོན་
པས་མི་དབང་མཚན་དུ་གསུངས། །ཆུ་ཟླ་བཞིན་ཞེས་བྱ་བ་ནི། ཇི་ལྟར་སྤྲིན་མེད་ནམ་མཁའི་
ཟླ་བའི་གཟུགས། །སྟོན་ཀའི་ཆུ་སྔོན་མཚོར་ནི་མཐོང་བ་ལྟར། །དེ་བཞིན་རྒྱལ་སྲས་ཚོགས་ཀྱི་
ཁྱབ་བདག་གཟུགས། །རྫོགས་སངས་དཀྱིལ་འཁོར་ནང་དུ་མཐོང་བར་འགྱུར། །དེ་ལྟར་དེ་
བཞིན་གཤེགས་པའི་སྟོབས་བཅུ་དང་། མི་འཇིགས་པ་བཞི་དང་། སངས་རྒྱས་ཀྱི་ཆོས་མ་
-9
8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
འདྲེས་པ་བཅོ་བརྒྱད་དང་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་པོ་དེ་དག་རྣམ་པ་གཅིག་
ཏུ་མངོན་པར་བསྡུས་ཏེ་དྲུག་ཅུ་རྩ་བཞིར་འགྱུར་རོ། །ཡོན་ཏན་དྲུག་ཅུ་རྩ་བཞི་པོ། །འདི་དག་
སོ་སོར་རྒྱུར་བཅས་ཏེ། །གོ་རིམ་ཇི་བཞིན་རིན་ཆེན་གྱི། །མདོ་ཡི་རྗེས་འབྲངས་ཤེས་པར་བྱ།།
ཇི་སྐད་བསྟན་པ་ཉིད་ཀྱི་དེ་བཞིན་གཤེགས་པའི་ཡོན་ཏན་དྲུག་ཅུ་རྩ་བཞི་པོ་འདི་དག་གི་རྣམ་
པར་དབྱེ་བ་གོ་རིམ་འདི་ཉིད་ཀྱིས་བསྟན་པ་ནི། བུ་མོ་རིན་པོ་ཆེའི་མདོའི་རྗེས་སུ་འབྲངས་ཏེ་
ཤེས་པར་བྱའོ། །གནས་འདི་དག་ལ་གོ་རིམ་བཞིན་དུ་རྡོ་རྗེ་དང་། སེང་གེ་དང་། ནམ་མཁའ་
དང༌། ཆུ་ཟླའི་དཔེ་བརྗོད་པ་གང་ཡིན་པ་དེའི་བསྡུས་པའི་དོན་ཚིགས་སུ་བཅད་པ་བཅུས་རིག་
པར་བྱ་སྟེ། མི་ཕྱེད་པ་དང་མི་ཞན་དང་། །མཚུངས་པ་མེད་དང་གཡོ་མེད་ཕྱིར། །རྡོ་རྗེ་སེང་གེ་
མཁའ་དག་དང་། །ཆུ་ཡི་ཟླ་བའི་དཔེས་བསྟན་ཏོ། །སྟོབས་སོགས་རྣམས་ལས་སྟོབས་དྲུག་
དང་། །གསུམ་དང་གཅིག་གིས་རིམ་པ་བཞིན། །ཤེས་བྱ་སྙོམས་པར་འཇུག་པ་དང་། །བག་
ཆགས་བཅས་པ་ཀུན་བསལ་བས། །གོ་ཆ་ རྩིག་པ་ཤིང་བཞིན་དུ། །ཕུག་དང་བཤིག་དང་
བཅད་ཕྱིར་རོ། །གླིང་དང་སྙིང་བརྟན་མི་ཕྱེད་པས། །དྲང་སྲོང་སྟོབས་ནི་རྡོ་རྗེ་འདྲ། །གང་ཕྱིར་
བརླིང་བ་སྙིང་པོའི་ཕྱིར། །གང་ཕྱིར་སྙིང་པོ་བསྟན་པའི་ཕྱིར། །གང་ཕྱིར་བརྟན་པ་མི་ཕྱེད་ཕྱིར།།
མི་ཕྱེད་ཕྱིར་ན་རྡོ་རྗེ་བཞིན། །འཇིགས་མེད་ཕྱིར་དང་ལྟོས་མེད་ཕྱིར། །བརྟན་ཕྱིར་རྩལ་ནི་ཕུན་
ཚོགས་པས། །ཐུབ་པ་སེང་གེ་སེང་གེ་བཞིན། །འཁོར་གྱི་ཚོགས་སུ་འཇིགས་མི་མངའ། །ཀུན་
མངོན་མཁྱེན་ པས་ གང་ ལས་ ཀྱང་། །འཇིགས་མེད་ པར་ནི་རྣམ་པར་གནས། །དག་ པའི་
སེམས་ཅན་དང་ཡང་བདག །མི་མཉམ་གཟིགས་ཕྱིར་ལྟོས་པ་མེད། །ཐུགས་ནི་ཆོས་རྣམས་
ཐམས་ཅད་ལ། །རྩེ་གཅིག་ཕྱིར་ན་བརྟན་པ་ཉིད། །མཆོག་ཏུ་མ་རིག་བག་ཆགས་ཀྱི། །ས་
ལས་རྒལ་ཕྱིར་རྩལ་ལྡན་ནོ། །འཇིག་རྟེན་ཉན་ཐོས་མཐའ་གཅིག་པུ། །སྤྱོད་དང་བློ་ལྡན་རང་
བྱུང་རྣམས། །གོང་ནས་གོང་དུ་བློ་དག་ནི། །ཕྲ་ཕྱིར་དཔེ་ནི་རྣམ་པ་ལྔ། །འཇིག་རྟེན་ཀུན་གྱི་
- 9 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཉེར་འཚོའི་ཕྱིར། །ས་ཆུ་མེ་རླུང་རྣམས་དང་མཚུངས། །འཇིག་རྟེན་འཇིག་རྟེན་འདས་པ་ཡི། །
མཚན་ཉིད་ལས་འདས་ནམ་མཁའ་བཞིན། །དེ་དག་ཡོན་ཏན་སུམ་ཅུ་ནི། །གཉིས་འདི་ཆོས་
སྐུས་རབ་ཕྱེ་སྟེ། །ནོར་བུ་རིན་ཆེན་འོད་མདོག་དང་། །དབྱིབས་བཞིན་དབྱེ་བ་མེད་ཕྱིར་རོ། །
མཐོང་ན་ཚིམ་བྱེད་ཡོན་ཏན་གང་། །སུམ་ཅུ་རྩ་གཉིས་ཞེས་བྱ་བ། །སྤྲུལ་པ་ཆོས་ལ་རྫོགས་
པར་ནི། །ལོངས་སྤྱོད་རྫོགས་སྐུ་གཉིས་ལ་བརྟེན། །དག་ལས་རིང་དང་ཉེ་རྣམས་ལས། །
འཇིག་རྟེན་རྒྱལ་བའི་དཀྱིལ་འཁོར་དུ། །ཆུ་དང་ནམ་མཁའ་ཟླ་གཟུགས་བཞིན། །དེ་མཐོང་བ་
ནི་རྣམ་པ་གཉིས། །ཐེག་པ་ཆེན་པོ་རྒྱུད་བླ་མའི་བསྟན་བཅོས་དཀོན་མཆོག་གི་རིགས་རྣམ་
པར་དབྱེ་བ་ལས། ཡོན་ཏན་གྱི་སྐབས་ཏེ་ལེའུ་གསུམ་པའོ། །དྲི་མ་མེད་པའི་སངས་རྒྱས་ཀྱི་
ཡོན་ཏན་བཤད་ཟིན་ཏོ།། །། །
ད་ནི་དེའི་ལས་རྒྱལ་བའི་མཛད་པ་བརྗོད་པར་བྱའོ། །དེ་ཡང་མདོར་བསྡུ་ན་ལྷུན་
གྱིས་གྲུབ་པ་དང་། རྒྱུན་མི་འཆད་པ་རྣམ་པ་ གཉིས་ཀྱིས་འཇུག་སྟེ། དེས་ན་དེའི་རྗེས་ལ་
སངས་རྒྱས་ཀྱི་མཛད་པ་ལྷུན་གྱིས་གྲུབ་ཅིང་རྒྱུན་མི་འཆད་པ་ཉིད་ལས་བརྩམས་ཏེ་ཚིགས་སུ་
བཅད་པ། གདུལ་བྱའི་ཁམས་དང་འདུལ་བྱེད་ཐབས་དང་ནི། །གདུལ་བྱའི་ཁམས་ཀྱི་གདུལ་
བྱའི་བྱ་བ་དང་། །དེ་ཡི་ཡུལ་དང་དུས་སུ་གཤེགས་པ་ལ། །ཁྱབ་བདག་རྟག་ཏུ་ལྷུན་གྱིས་གྲུཔ་
པར་འཇུག །ཡོན་ཏན་རིན་ཆེན་མཆོག་ཚོགས་དང་ལྡན་ཡེ་ཤེས་ཆུ་མཚོ་བསོད་ནམས་ཡེ་ཤེས་
ཉི་འོད་ཅན། །ཐེག་པ་མ་ལུས་ངེས་པར་བསྒྲུབས་ཏེ་མཐའ་དང་དབུས་མེད་རྒྱ་ཆེན་ནམ་མཁའ་
ལྟར་ཁྱབ་པ། །སངས་རྒྱས་ཉིད་ནི་ཡོན་ཏན་དྲི་མ་མེད་སྟེར་སེམས་ཅན་ཀུན་ལ་ཁྱད་མེད་
རྣམས་གཟིགས་ནས། །ཉོན་མོངས་ཤེས་བྱའི་སྤྲིན་གྱི་དྲ་བ་སངས་རྒྱས་རྣམས་ཀྱི་ཐུགས་རྗེའི་
རླུང་གིས་རྣམ་པར་འཐོར། །འདི་གཉིས་ཀྱི་བསྡུས་པའི་དོན་ནི། གོ་རིམ་བཞིན་དུ་ཚིགས་སུ་
བཅད་པ་གཉིས་དང་བརྒྱད་ཀྱིས་རིག་པར་བྱ་སྟེ། གང་ཞིག་གང་གིས་འདུལ་བ་ཡི། །བྱ་གང་
- 1 (0 (0 -



སས
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
གང་དུ་གང་གི་ཚེ། །དེ་ནི་རྣམ་རྟོག་སྐྱེ་མེད་ཕྱིར། །ཐུབ་པ་རྟག་ཏུ་ལྷུན་གྱིས་གྲུབ། །གདུལ་བྱའི་
ཁམས་ནི་གང་ཞིག་གི །གདུལ་བའི་ཐབས་མང་གང་དག་གིས། །གདུལ་བྱའི་བྱ་གང་གང་དུ་
ནི༑ ༑གང་ཚེ་ཡུལ་དང་དུས་དེ་དག །ངེས་འབྱིན་དེ་ཡི་རྟོན་པ་དང་། །དེའི་འབྲས་དེ་ཡི་ཡོངས་
འཛིན་དང་། །དེ་སྒྲིབ་དེ་གཅོད་རྐྱེན་ལ་ནི། །རྣམ་པར་རྟོག་པ་མེད་ཕྱིར་རོ། །ངེས་པར་འབྱིན་
པ་ས་བཅུ་སྟེ། །ཚོགས་གཉིས་དག་ནི་དེ་ཡི་རྒྱུ། །དེ་འབྲས་བྱང་ཆུབ་མཆོག་ཡིན་ཏེ། །བྱང་ཆུབ་
སེམས་ཅན་ཡོངས་སུ་འཛིན། །དེ་སྒྲིབ་མཐའ་ཡས་ཉོན་མོངས་དང་། །ཉེ་བའི་ཉོན་མོངས་བག་
ཆགས་སོ། །དུས་ཀུན་ཏུ་ནི་དེ་འཇོམས་པའི། །རྐྱེན་ནི་ཐུགས་རྗེ་ཆེན་པོ་ཡིན། །གནས་དྲུག་
འདི་རྣམས་གོ་རིམ་བཞིན། །རྒྱ་མཚོ་ཉི་མ་ནམ་མཁའི་གཏེར། ། སྤྲིན་དང་རླུང་བཞིན་ཤེས་
པར་བྱ། །ཤས་ཆུ་ཡོན་ཏན་རིན་ཆེན་དང་། །ལྡན་ཕྱིར་ས་རྣམས་རྒྱ་མཚོ་བཞིན། །སེམས་ཅན་
ཐམས་ཅད་ཉེར་འཚོའི་ཕྱིར། །ཚོགས་གཉིས་དག་ནི་ཉི་མ་བཞིན། །རྒྱ་ཆེ་མཐའ་དང་དབུས་
མེད་ཕྱིར། །བྱང་ཆུབ་ནམ་མཁའི་ཁམས་བཞིན་ནོ། །ཡང་དག་རྫོགས་སངས་ཆོས་ཉིད་ཕྱིར།།
སེམས་ཅན་ཁམས་ནི་གཏེར་དང་འདྲ། །གློ་བུར་ཁྱབ་དང་མ་གྲུབ་ཕྱིར། །དེ་ཡི་ཉོན་མོངས་
སྤྲིན་ཚོགས་བཞིན། །དེ་གཏོར་བ་ཡི་ཉེར་གནས་ཕྱིར། །ཐུགས་རྗེ་མི་བཟད་རླུང་དང་འདྲ།།
གཞན་གྱི་དབང་གིས་ངེས་འབྱུང་དང་། །བདག་དང་སེམས་ཅན་མཚུངས་གཟིགས་དང༌།།
མཛད་པ་ཡོངས་སུ་མ་རྫོགས་ཕྱིར། །འཁོར་བ་སྲིད་དུ་མཛད་མི་འཆད། །སྐྱེ་བ་དང་འགག་པ་
མེད་པས་རབ་ཏུ་ཕྱེ་བ་ཞེས་བརྗོད་པའི་སངས་རྒྱས་ཉིད་གང་ཡིན་པ་དེ། འདིར་ནི་ཇི་ལྟར་ན་
འདུས་མ་བྱས་པས་འཇུག་པ་མེད་པའི་མཚན་ཉིད་སངས་རྒྱས་ཉིད་ལས་ལྷུན་གྱིས་གྲུབ་ཅིང་
རྒྱུན་མི་འཆད་པར་འཇིག་རྟེན་ཇི་སྲིད་དུ། རྣམ་པར་རྟོག་པ་མེད་པར་སངས་རྒྱས་ཀྱི་མཛད་པ་
རྒྱུན་དུ་འཇུག་ཅེས་སངས་རྒྱས་ཀྱི་ཆེ་བའི་བདག་ཉིད་ཆོས་ཉིད་ལས་བརྩམས་ཏེ། ཐེ་ཚོམ་དང་
སོམ་ཉི་མེད་པ་རྣམས་སངས་རྒྱས་ཀྱི་ཡུལ་བསམ་གྱིས་མི་ཁྱབ་པ་ལ་མོས་པ་བསྐྱེད་པའི་ཕྱིར།
- 10 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དཔེའི་ཆེ་བའི་བདག་ཉིད་ལས་ཚིགས་སུ་བཅད་པ། བརྒྱ་བྱིན་རྔ་སྤྲིན་ཚངས་པ་དང་། །ཉི་མ་
ནོར་བུ་རིན་ཆེན་བཞིན། །དེ་བཞིན་གཤེགས་པ་སྒྲ་བརྙན་བཞིན། །ནམ་མཁའ་དང་ནི་ས་
བཞིན་ནོ། །མདོའི་གནས་ལྟ་བུའི་ཚིགས་སུ་བཅད་པ་འདིའི་རྣམ་པར་དབྱེ་བ་རྒྱས་པར་བསྟན་
པ་ནི། གོ་རིམ་ཇི་ལྟ་བ་བཞིན་དུ་གཞུང་ལྷག་མས་རིག་པར་བྱའོ། །བརྒྱ་བྱིན་དུ་སྣང་བ་བཞིན་
ནོ་ཞེས་བྱ་བ་ནི། །ཇི་ལྟར་བེཟླུར་དག་པ་ཡི། །རང་བཞིན་ས་སྟེངས་འདིར་འགྱུར་ཏེ། །དག་
ཕྱིར་ལྷ་ ཡི་དབང་པོ་དེར། །ལྷ་ཡི་བུ་མོའི་ཚོགས་དང་བཅས། །རྣམ་པར་རྒྱལ་བའི་ཁང་
བཟངས་དང་། །ལྷ་གནས་དེ་ལས་གཞན་དག་དང༌། །དེ་ཡི་གཞལ་ཡས་སྣ་ཚོགས་དང་། །ལྷ་
རྫས་རྣམ་མང་དེ་མཐོང་ངོ༌། །དེ་ནས་སྐྱེས་པ་བུད་མེད་ཚོགས། །ས་ཡི་སྟེང་ན་གནས་པ་རྣམས།།
སྣང་བ་དེ་ནི་མཐོང་གྱུར་ཏེ། །ངེད་ཀྱང་རིང་པོར་མི་ཐོགས་པར། །ལྷ་དབང་འདི་འདྲར་གྱུར་
ཅིག་ཅེས། །འདི་འདྲའི་སྨོན་ལམ་འདེབས་བྱེད་ཅིང་། །དེ་ཐོབ་དོན་དུ་དགེ་བ་ནི། །ཡང་དག་
བླངས་ཏེ་གནས་པར་འགྱུར། །དེ་དག་དགེ་བའི་ལས་དེས་ན། །འདི་སྣང་ཙམ་ཞེས་དེ་ལྟ་བུར།།
ཤེས་པ་མེད་ཀྱང་ས་སྟེང་ན། །འཕོས་ཏེ་ལྷར་ནི་སྐྱེ་བར་འགྱུར། །སྣང་བ་དེ་ནི་ཤིན་ཏུ་ཡང་། །
རྟོགས་པ་མེད་ཅིང་གཡོ་བ་མེད། །དེ་ལྟ་མོད་ཀྱི་ས་སྟེངས་ན། །དོན་ཆེན་གྱིས་ནི་ཉེ་བར་
གནས། །དེ་བཞིན་དད་སོགས་དྲི་མེད་ཅན། །དད་སོགས་ཡོན་ཏན་སྒོམ་པ་ཡི། །རང་སེམས་
ལ་སྣང་རྫོགས་སངས་རྒྱས། །མཚན་དང་དཔེ་བྱད་དང་ལྡན་པ། །འཆག་པ་དང་ནི་བཞེངས་པ་
དང༌། །བཞུགས་པ་དང་ནི་གཟིམས་པ་དང་། །སྤྱོད་ལམ་སྣ་ཚོགས་མཛེས་པ་ཅན། །ཞི་བའི་
ཆོས་ནི་གསུང་བ་དང་། །མི་གསུང་མཉམ་པར་གཞག་གྱུར་པ། །ཆོ་འཕྲུལ་རྣམ་པ་སྣ་ཚོགས་
དག །མཛད་པ་གཟི་མདངས་ཆེན་པོ་ཅན། །སེམས་ཅན་རྣམས་ཀྱིས་མཐོང་བར་འགྱུར། །དེ་
མཐོང་ནས་ཀྱང་འདོད་ལྡན་པ། །སངས་རྒྱས་ཉིད་ཕྱིར་རབ་སྦྱོར་ཏེ། །དེ་རྒྱུ་ཡང་དག་བླངས་
ནས་ནི། །འདོད་པའི་གོ་འཕང་ཐོབ་པར་བྱེད། །སྣང་བ་དེ་ནི་ཤིན་ཏུ་ཡང་། །རྟོག་མེད་གཡོ་བ་
- 1
0 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། དོ༡
མེད་པ་ཉིད། །དེ་ལྟ་ན་ཡང་འཇིག་རྟེན་ན། །དོན་ཆེན་པོས་ནི་ཉེ་བར་གནས། །འདི་ནི་རང་
སེམས་སྣང་བ་ཞེས། །སོ་སོའི་སྐྱེ་བོས་མི་ཤེས་མོད། །དེ་ལྟ་ན་ཡང་གཟུགས་མཐོང་སྟེ། །དེ་
དག་ལ་ནི་དོན་ཡོད་འགྱུར། །རིམ་གྱིས་དེ་མཐོང་ལ་བརྟེན་ནས། །ཐེག་པ་འདི་ལ་གནས་པ་
རྣམས། །ནང་གི་དམ་པའི་ཆོས་སྐུ་ནི། །ཡེ་ཤེས་མིག་གིས་མཐོང་བར་འགྱུར། །ཇི་ལྟར་ས་
ཀུན་དམན་པའི་གནས་གཞན་དང་བྲལ་དྲི་མེད་བཻཌཱུརྱ། །གསལ་མཛེས་ནོར་བུའི་ཡོན་ཏན་དྲི་
བྲལ་དཔལ་ལྡན་སྟེང་ནི་མཉམ་གྱུར་ཏེ། །དག་ཕྱིར་དེར་ནི་ལྷ་དག་གནས་ཚོགས་ལྷ་དབང་ལྷ་
ཡི་གཟུགས་ཤར་ཏེ། །རིམ་གྱིས་ས་ཡི་ཡོན་ཏན་བྲལ་ཕྱིར་དེ་ནི་སླར་ཡང་མི་སྣང་འགྱུར། །དེ་
དངོས་ཐོབ་ཕྱིར་བསྙེན་གནས་བརྟུལ་ཞུགས་ངེས་པར་སྦྱིན་སོགས་ལ་ཕྱོགས་པ། །བུད་མེད་
སྐྱེས་ཚོགས་སྨོན་པའི་སེམས་ཀྱིས་མེ་ཏོག་ལ་སོགས་འཐོར་བ་ལྟར། དག་པའི་བཻཌཱུརྱ་འདྲ་
སེམས་ལ་སྣང་བའི་ཐུབ་དབང་ཐོབ་བྱའི་ཕྱིར། །རབ་དགའི་སེམས་ལྡན་རྒྱལ་བའི་སྲས་
རྣམས་དེ་བཞིན་སེམས་རབ་སྐྱེད་པར་བྱེད། །ཇི་ལྟར་བེཌཱུརྱ་ས་གཞི་གཙང་མ་ལ། །ལྷ་དབང་
ལུས་ཀྱི་གཟུགས་བརྙན་སྣང་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་
དབང་པོའི་སྐུ་ཡི་གཟུགས་བརྙན་འཆར། །འགྲོ་བར་གཟུགས་བརྙན་འཆར་ནུབ་རྙོག་མེད་
དང་། །རྙོག་ པའི་ རང་སེམས་ རབ་འཇུག་དབང་གིས་འཇུག །ཇི་ལྟར་འཇིག་རྟེན་དག་ན་
གཟུགས་སྣང་ལྟར། །དེ་བཞིན་ཡོད་དང་ཞིག་ཅེས་དེ་མི་ལྟ། །ལྷའི་རྔ་བཞིན་ཞེས་བྱ་བ་ནི། །ཇི་
ལྟར་ལྷ་ནང་ལྷ་རྣམས་ཀྱི། །སྔོན་གྱི་དཀར་པོའི་མཐུ་ཡིས་ནི། །འབད་དང་གནས་དང་ཡིད་
གཟུགས་དང་། །རྣམ་པར་རྟོག་པ་མེད་བཞིན་དུ། །མི་རྟག་སྡུག་བསྔལ་བདག་མེད་དང་། །ཞི་
བའི་སྒྲ་ཡིས་བག་མེད་པའི། །ལྷ་རྣམས་ཐམས་ཅད་ཡང་ནས་ཡང་། །ཆོས་ཀྱི་རྗེས་ནི་སྐུལ་བྱེད་
ལྟར། །དེ་བཞིན་ཁྱབ་བདག་འབད་སོགས་དང་། །བྲལ་དང་འགྲོ་བ་མ་ལུས་པ། །སངས་རྒྱས་
གསུང་གིས་ཁྱོབ་མཛད་དེ། །སྐལ་ལྡན་རྣམས་ལ་ཆོས་སྟོན་ཏོ། །ཇི་ལྟར་ལྷ་ནང་ལྷ་རྣམས་ཀྱི།།
- ] (0 3 -



-
，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
རྔ་སྒྲ་རང་གི་ལས་ལས་བྱུང་། །དེ་བཞིན་འཇིག་རྟེན་ཐུབ་པའི་ཆོས། །གསུང་བའང་རང་གི་
ལས་ལས་འབྱུང་། །འབད་གནས་ལུས་དང་སེམས་བྲལ་བའི། །སྒྲ་དེ་ཇི་ལྟར་ཞི་སྒྲུབ་ལྟར།།
དེ་བཞིན་བཞི་དང་བྲལ་བ་ཡི། །ཆོས་འདི་ཞི་བ་སྒྲུབ་པར་བྱེད། །ཇི་ལྟར་ལྷ་ཡི་གྲོང་ན་རྔ་སྒྲའི་
རྒྱུན་འབྱུང་མི་འཇིགས་སྦྱིན་པ་ནི། །ཉོན་མོངས་གཡུལ་དུ་འཇུག་ཚེ་ལྷ་མིན་གཡུལ་རྒྱལ་རྩེད་
མོ་སེལ་བ་བཞིན། །དེ་བཞིན་འཇིག་རྟེན་དག་ན་བསམ་གཏན་གཟུགས་མེད་ལ་སོགས་རྒྱུས་
བྱུང་བ། །སེམས་ཅན་ཉོན་མོངས་སྡུག་བསྔལ་རབ་འཇོམས་ཞི་བ་བླ་མེད་ལམ་ཚུལ་བརྗོད།།
ཅིའི་ཕྱིར་འདིར་ཆོས་ཀྱི་རྔ་ཉིད་ཀྱི་དབང་དུ་བྱས་ཀྱི། ལྷའི་སིལ་སྙན་གྱི་རྣམ་པ་དེ་ལས་གཞན་
པ་དག་ཀྱང་མ་ཡིན་ཏེ། དེ་དག་ལྷ་རྣམས་ཀྱི་སྔོན་བྱས་པའི་ལས་ཀྱི་དབང་གིས་མོད་ཁོ་ནར་
ལྷའི་རྣ་བར་ཡིད་འཕྲོག་པའི་སྒྲའི་རྗེས་སུ་འབྱུང་བར་འགྱུར་རོ་ཞེ་ན། དེ་བཞིན་གཤེགས་པའི་
དབྱངས་དང་དེ་དག་ཆོས་མི་མཐུན་པའི་ཡོན་ཏན་རྣམ་པ་བཞིའོ། །དེ་དག་ཀྱང་གང་ཞེ་ན།
འདི་ལྟ་སྟེ། ཉི་ཚེ་བ་ཉིད་དང་། ཕན་པ་མ་ཡིན་པ་ཉིད་དང་། བདེ་བ་མ་ཡིན་པ་ཉིད་དང་། ངེས་
པར་འབྱིན་པར་བྱེད་པ་མ་ཡིན་པ་ཉིད་དོ། །ཆོས་ཀྱི་རྔ་ནི་བག་མེད་པའི་ལྷའི་ཚོགས་མཐའ་
དག་བསྐུལ་བ་ཉིད་དང་། དེའི་དུས་ལ་མི་འདའ་བས་ན་ཉི་ཚེ་བ་མ་ཡིན་པ་ཉིད་དུ་བསྟན་ཏོ།།
ལྷ་མ་ཡིན་ལ་སོགས་པ་ཕ་རོལ་གྱི་ཚོགས་ཉེ་བར་འཚེ་བའི་འཇིགས་པ་ལས་ཡོངས་སུ་སྐྱོབ་པ་
ཉིད་དང་། བག་ཡོད་པའི་གནས་ལ་རབ་ཏུ་སྦྱོར་བས་ན་ཕན་པ་ཉིད་དང་། དམ་པ་མ་ཡིན་
པའི་འདོད་པའི་དགའ་བ་དེ་རྣམ་པར་འབྱེད་པ་ཉིད་དང་། ཆོས་ཀྱི་ཀུན་དགའི་དགའ་བདེ་ཉེ་
བར་ སྒྲུབ་པས་ན་བདེ་ བ་ཉིད་དོ། །མི་རྟག་པ་དང་། སྡུག་བསྔལ་བ་དང༌། སྟོང་པ་དང་།
བདག་མེད་པའི་སྒྲ་སྒྲོགས་པ་ཉིད་དང་། ཉེ་བར་འཚེ་བའི་ཕོངས་པ་ཐམས་ཅད་ཉེ་བར་ཞི་བར་
བྱེད་པས་ན་ངེས་པར་འབྱིན་པར་བྱེད་པ་ཉིད་དུ་བསྟན་ཏོ། །མདོར་བསྡུ་ན་རྣམ་པ་བཞི་པོ་འདི་
དག་གིས་ཆོས་ཀྱི་རྔ་དང་ཆོས་མཐུན་པས་ན། སངས་རྒྱས་ཀྱི་དབྱངས་ཀྱི་དཀྱིལ་འཁོར་ཁྱད་
་
- 1 04 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
པར་དུ་འཕགས་སོ། །དེས་ན་སངས་རྒྱས་ཀྱི་དབྱངས་ཀྱི་དཀྱིལ་འཁོར་ལས་བརྩམས་ཏེ་
ཚིགས་སུ་བཅད་པ། །གང་ཕྱིར་སྐྱེ་ཀུན་པ་ཉིད་དང་། །ཕན་བདེ་ཆོ་འཕྲུལ་གསུམ་ལྡན་པ། །དེ་
ཕྱིར་ཐུབ་དབྱངས་ལྷ་རྫས་ཀྱི། །སིལ་སྙན་རྣམས་ལས་ཁྱད་པར་འཕགས། །རྣམ་པ་བཞི་པོ་
འདི་དག་གིས་ངེས་པར་བསྟན་པ་ནི། མདོར་བསྡུ་ན་ཚིགས་སུ་བཅད་པ་བཞིས་གྲངས་ཇི་ལྟ་
བ་བཞིན་དུ་རིག་པར་བྱ་སྟེ། ལྷར་ནི་རྔ་ཡི་སྒྲ་ཆེན་པོ། །སར་གནས་རྣམས་ཀྱི་རྣར་མི་འགྲོ། །
སངས་རྒྱས་རྔ་སྒྲ་འཁོར་བ་ཡི། །ས་འོག་འཇིག་རྟེན་དག་ཏུ་འགྲོ། །ལྷར་ནི་ལྷ་ཡི་སིལ་སྙན་བྱེ་
བ་མང་། །འདོད་མེ་མངོན་པར་འཕེལ་བའི་དོན་དུ་སྒྲོགས། །ཐུགས་རྗེའི་བདག་ཉིད་རྣམས་ཀྱི་
དབྱངས་གཅིག་ཀྱང་། །སྡུག་བསྔལ་མི་རབ་ཞི་བའི་དོན་དུ་འཇུག །ལྷར་ནི་མཛེས་ཤིང་ཡིད་
འོང་སིལ་སྙན་སྒྲ། །སེམས་ཀྱི་རྒོད་པ་འཕེལ་བར་གྱུར་པའི་རྒྱུ། །ཐུགས་རྗེའི་བདག་ཉིད་དེ་
བཞིན་གཤེགས་པའི་གསུང་། །ཏིང་འཛིན་སེམས་གཏོང་བསམ་པ་སྐུལ་བྱེད་ཉིད། །མདོར་ན་
མ་ལུས་འཇིག་རྟེན་ཁམས་རྣམས་སུའང་། །ལྷ་དང་ས་ཡི་བདེ་བའི་རྒྱུ་གང་ཡིན། །དེ་ནི་མ་
ལུས་འཇིག་རྟེན་ཁྱབ་སྣང་བ། །དབྱངས་ཉིད་ལ་ནི་རབ་ཏུ་བརྟེན་པར་བརྗོད། །ལུས་ཀྱི་ཆོ་
འཕྲུལ་གྱིས་ཕྱོགས་བཅུའི་འཇིག་རྟེན་གྱི་ཁམས་མ་ལུས་པར་ཁྱབ་པས་ནི། རྫུ་འཕྲུལ་གྱི་ཆོ་
འཕྲུལ་ཞེས་བསྟན་ཏོ། །སེམས་ཀྱི་རྣམ་གྲངས་མཁྱེན་པས་དེ་རྟོགས་པ་སེམས་ཅན་གྱི་སེམས་
ཀྱི་སྤྱོད་པ་ཟབ་མོ་སྣང་བ་ནི་ཀུན་བརྗོད་པའི་ཆོ་འཕྲུལ་ལོ། །ངག་གི་དབྱངས་བརྗོད་པས་ངེས་
པར་འབྱིན་པའི་ལམ་ལས་བརྩམས་ཏེ་འདོམས་པ་དང་རྗེས་སུ་བསྟན་པ་ནི། རྗེས་སུ་བསྟན
པའི་ཆོ་འཕྲུལ་ལོ། །དེ་ལྟར་ཐོགས་པ་མེད་པར་འགྲོ་བའི་སངས་རྒྱས་ཀྱི་དབྱངས་ཀྱི་དཀྱིལ་
འཁོར་ནམ་མཁའི་ཁམས་ལྟར་ཡོངས་སུ་ཆད་པ་མེད་པར་འཇུག་ཀྱང་ཐམས་ཅད་དུ་རྣམ་པ་
ཐམས་ཅད་ཀྱིས་དམིགས་པར་མ་གཏོགས་པ་གང་ཡིན་པ་དེར་སངས་རྒྱས་ཀྱི་དབྱིངས་ཀྱི་
དཀྱིལ་འཁོར་གྱི་ཉེས་པ་ནི་མ་ཡིན་ནོ་ཞེས་བསྟན་པའི་དོན་དུ་དེ་མ་གཏོགས་པ་རྣམས་ཀྱི་
- 1 0 5 -



-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བདག་ཉིད་ཀྱི་ཉེས་པ་ལས་བརྩམས་ཏེ་ཚིགས་སུ་བཅད་པ། ཇི་ལྟར་རྣ་བ་དང་བྲལ་བས། །ཕྲ་
མོའི་སྒྲ་ནི་མི་མྱོང་བཞིན། །ཐམས་ཅད་ལྷ་ཡི་རྣ་བར་ཡང་། །རྣ་ལམ་དུ་ནི་མི་འགྲོ་བཞིན། །དེ་
བཞིན་ཆོས་ཕྲ་མཆོག་ཏུ་ནི། །ཞིབ་མོའི་ཡེ་ཤེས་སྤྱོད་ཡུལ་ཡང་། །ཉོན་མོངས་མེད་ཡིད་འགའ་
ཞིག་གི །རྣ་བའི་ལམ་དུ་འགྱུར་བ་ཡིན། །སྤྲིན་བཞིན་ཞེས་བྱ་བ་ནི། །ཇི་ལྟར་དབྱར་གྱི་དུས་ན་
སྤྲིན། །ལོ་ཏོག་ཕུན་སུམ་ཚོགས་པའི་རྒྱུ། །ཆུ་ཡི་ཕུང་པོ་འབད་མེད་པར། །ས་ལ་མངོན་པར་
འབེབས་པ་ལྟར། །དེ་བཞིན་ཐུགས་རྗེའི་སྤྲིན་ལས་ནི། །རྒྱལ་བའི་དམ་ཆོས་ཆུ་ཡི་ཆར། །འགྲོ་
བའི་དགེ་བའི་ལོ་ཏོག་རྒྱུ། །རྣམ་པར་རྟོག་པ་མེད་པར་འབེབས། །ཇི་ལྟར་འཇིག་རྟེན་དགེ་
བའི་ལམ་འཇུག་པ། །རླུང་བསྐྱོད་ཆུ་ ཆར་སྤྲིན་གྱིས་འབེབས་པ་ལྟར། །དེ་བཞིན་བརྩེ་རླུང་
འགྲོ་དགེ་མངོན་འཕེལ་ཕྱིར། །སངས་རྒྱས་སྤྲིན་ལས་དམ་ཆོས་ཆར་པ་འབེབས། །སྲིད་ལ་
མཁྱེན་དང་བརྩེ་ཆེན་འགྱུར་བ་དང་། །མི་འགྱུར་མ་གོས་ནམ་མཁའི་དཀྱིལ་གནས་པ། །ཏིང་
འཛིན་གཟུངས་ཆུ་དྲི་མེད་སྙིང་པོ་ཅན། །ཐུབ་དབང་སྤྲིན་ནི་དགེ་བའི་ལོ་ཏོག་རྒྱུ། །སྣོད་རྣམས་
སྣ་ཚོགས་ཉིད་ལས་ནི། །ཇི་ལྟར་བསིལ་ཞིང་མངར་དང་འཇམ་པ་དང་། །ཡང་བའི་ཆུ་ནི་སྤྲིན་
དེ་ལས་འཐོན་པ། །ས་ལ་བ་ཚ་ལ་ སོགས་གནས་འབྲེལ་བས། །ཤིན་ཏུ་མང་པོའི་རོར་ནི་
འགྱུར་བ་བཞིན། །དེ་བཞིན་འཕགས་པའི་ཡན་ལག་བརྒྱད་ཆུའི་ཆར། །རབ་ཡངས་བརྩེ་སྤྲིན་
སྙིང་པོ་ལས་འཐོན་པ། །འགྲོ་བའི་རྒྱུད་ཀྱི་གནས་ཀྱི་དབྱེ་བ་ལས། །རྣམ་པ་མང་པོའི་རོ་དང་
ལྡན་པར་འགྱུར། །ལྟོས་པ་མེད་པར་འཇུག་པ་ལས་ནི། ཐེག་པ་མཆོག་ལ་དང་བ་དང་། །བར་
མ་དང་ནི་སྡང་བ་ཡི། ། ཕུང་པོ་གསུམ་ནི་མི་དག་དང་། །རྨ་བྱ་དང་ནི་ཡི་དྭགས་འདྲ། །དཔྱིད་
མཐར་སྤྲིན་མེད་པ་ན་མི་དང་མཁའ་མི་རྒྱུ་བའི་བྱ་དག་དང་། །དབྱར་ཚེ་ས་ལ་ཆར་བབ་པས་ན་
ཡི་དྭགས་དག་ནི་སྡུག་པ་ལྟར། །སྙིང་རྗེའི་སྤྲིན་ཚོགས་དག་གིས་ཆོས་ཆུ་བྱུང་དང་མ་བྱུང་བ་
ལས་ཀྱང་། །ཆོས་འདོད་པ་དང་ཆོས་ལ་སྡང་བའི་འཇིག་རྟེན་ན་ནི་དཔེ་དེ་ཉིད། །ཐིགས་པ་
- Y 0 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༼༡
རགས་འབེབས་རྡོ་ཚན་དང་ནི་རྡོ་རྗེའི་མེ་ནི་འབེབས་པས་ནི། །སྲོག་ཆགས་ཕྲ་དང་རི་སུལ་
སོང་བ་དག་ལ་ཇི་ལྟར་སྤྲིན་ལྟོས་མེད། །ཕྲ་དང་རྒྱ་ཆེན་རིགས་ཐབས་ཚུལ་གྱིས་མཁྱེན་པ་དང་
ནི་བརྩེ་བའི་སྤྲིན། །ཉོན་མོངས་དག་འགྱུར་བདག་ལྟའི་བག་ཆགས་དག་ལས་རྣམ་པ་ཀུན་
ལྟོས་མེད། །སྡུག་བསྔལ་གྱི་མེ་རབ་ཏུ་འཇིལ་བ་ལས་ནི། འཁོར་བའི་སྐྱེ་འཆི་ཐོག་མཐའ་མེད་
དེར་འགྲོ་བའི་ལམ་ནི་རྣམ་པ་ལྔ། །མི་གཙང་བ་ལ་དྲི་ཞིམ་མེད་བཞིན་འགྲོ་ལྔ་དག་ལ་བདེ་བ་
མེད། དེའི་སྡུག་རྟག་ཏུ་མེ་མཚོན་ཁ་བ་རྒྱ་ཚ་ལ་སོགས་རེག་སྐྱེས་བཞིན། །ཐུགས་རྗེའི་སྤྲིན་
ལས་དམ་ཆོས་ཆར་ཆེན་དེ་རབ་ཞི་བྱེད་རབ་ཏུ་འབེབས། །ལྷ་ལ་འཆི་འཕོ་མི་ལ་ཡོངས་ཚོལ་
སྡུག་བསྔལ་ཞེས་བྱ་རྟོགས་པའི་ཕྱིར། །ཤེས་རབ་ལྡན་པ་ལྷ་མིའི་དབང་ཕྱུག་མཆོག་ལའང་
མངོན་པར་འདོད་མེད་དེ། །ཤེས་རབ་དང་ནི་དེ་བཞིན་གཤེགས་པའི་གསུང་རབ་དད་པའི་
རྗེས་འབྲངས་ནས། །འདི་ནི་སྡུག་བསྔལ་འདི་རྒྱུ་འདི་ནི་འགོག་ཅེས་ཤེས་པས་མཐོང་ཕྱིར་རོ།།
ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་ལྟར།།
སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤང་བྱ་རིག་པར་བྱ་ཞིང་བསྟེན་
པར་བྱ། །ཚངས་པ་ཆེན་པོ་བཞིན་ཞེས་བྱ་བ་ནི། ཇི་ལྟར་ཚངས་པ་ཚངས་པ་ཡི། །གནས་ནས་
འཕོ་བ་མེད་བཞིན་དུ། །ལྷ་ཡི་གནས་ནི་ཐམས་ཅད་དུ། །སྣང་བ་འབད་མེད་སྟོན་པ་ལྟར། །དེ་
བཞིན་ཐུབ་པའི་ཆོས་སྐུ་ལས། །བསྐྱོད་པ་མེད་པར་ཁམས་ཀུན་ཏུ། །སྐལ་ལྡན་རྣམས་ལ་
འབད་མེད་པར། །སྤྲུལ་པ་དག་གིས་སྟོན་པར་མཛད། །ཇི་ལྟར་ཚངས་རྟག་གཞལ་ཡས་ཁང་
ནས་མི་གཡོ་འདོད་ཁམས་ཞུགས་པ་དེ། །ལྷ་རྣམས་ཀྱིས་མཐོང་དེ་མཐོང་དེ་ཡང་ཡུལ་ལ་
དགའ་བ་སྤོང་བྱེད་ལྟར། །དེ་བཞིན་བདེ་གཤེགས་ཆོས་ཀྱི་སྐུ་ལས་མི་བསྐྱོད་འཇིག་རྟེན་ཀུན་
དུ་དེ། །སྐལ་ལྡན་གྱིས་མཐོང་དེ་ནི་མཐོང་དེ་རྟག་ཏུ་དྲི་མ་ཀུན་སེལ་བྱེད། །སྔོན་གྱི་རང་ཉིད་
སྨོན་ལམ་དང་། །ལྷ་རྣམས་ཀྱི་ནི་དགེ་བའི་མཐུས། །ཇི་ལྟར་ཚངས་པ་འབད་མེད་སྣང་། །རང་
-
-
-
- 10 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བྱུང་སྤྲུལ་སྐུ་དེ་བཞིན་ནོ། །མི་སྣང་བ་ལས་ནི། འཕོ་དང་ལྷུམས་འཇུག་བལྟམས་དང་ཡབ་ཀྱི་
ཁབ་གཤེགས་དང་། །དགྱེས་རོལ་པ་དང་དབེན་པར་སྤྱོད་དང་བདུད་བཅོམ་དང་། །བྱང་ཆུབ་
ཆེ་བརྙེས་ཞི་པའི་གྲོང་ཁྱེར་ལམ་སྟོན་དག །བསྟན་ནས་ཐུབ་པ་སྐལ་མེད་མིག་གི་ལམ་མི་
འགྱུར། །ཉི་མ་བཞིན་ཞེས་བྱ་བ་ནི། ཇི་ལྟར་ཉི་མས་གདུངས་པ་དུས་གཅིག་ཚེ་ཉིད་ལ། །
པད་སོགས་རྒྱས་དང་ཀུ་མུ་ཏ་ནི་རབ་ཟུམ་པ། །ཆུ་སྐྱེས་འབྱེད་དང་ཟུམ་པའི་ཡོན་ཏན་སྐྱོན་
དག་ལ། །ཉི་མ་རྟོག་མེད་འདིར་ནི་འཕགས་པའི་ཉིད་དེ་བཞིན། །སེམས་ཅན་གྱི་ཁམས་ནི་
རྣམ་པ་གཉིས་ཏེ། གདུལ་བྱ་དང་གདུལ་བྱ་མ་ཡིན་པའོ། །དེ་ལ་གདུལ་བྱ་ནི་དེའི་དབང་དུ་
བྱས་ཏེ། པདྨ་ལྟ་བུ་དང་ཆུ་དང་བའི་སྣོད་ལྟ་བུའོ། །ཇི་ལྟར་ཉི་མ་རྟོག་མེད་པ། །རང་འོད་ཅིག་
ཅར་སྤྲོས་པ་ཡིས། །པདྨ་རྒྱས་པར་བྱེད་པ་དང་། །གཞན་དག་སྨིན་པར་བྱེད་པ་ལྟར། །དེ་
བཞིན་དེ་བཞིན་གཤེགས་པ་ཡི། །ཉི་མ་དམ་ཆོས་འོད་ཟེར་དག །གདུལ་བྱའི་སྐྱེ་བོ་པདྨ་ལ། །
རྣམ་པར་རྟོག་པ་མེད་པར་འཇུག །ཆོས་དང་གཟུགས་ཀྱི་སྐུ་དག་གིས། །བྱང་ཆུབ་སྙིང་པོའི་
མཁར་ཤར་བ། །ཀུན་མཁྱེན་ཉི་མ་འགྲོ་བར་ནི། །ཡེ་ཤེས་འོད་ཟེར་སྤྲོ་བར་མཛད། །གང་
ཕྱིར་གདུལ་བྱ་དག་པ་ཡི། །ཆུ་ཡི་སྣོད་ནི་ཐམས་ཅད་ལ། །བདེ་གཤེགས་ཉི་མའི་གཟུགས་
བརྙན་ནི། །དཔག་ཏུ་མེད་པ་ཅིག་ཆར་འཆར། །དེ་ལྟར་སངས་རྒྱས་རྣམས་རྣམ་པར་རྟོག་པ་
མེད་པ་ཡིན་ཡང་། སེམས་ཅན་གྱི་ཚོགས་རྣམ་པ་གསུམ་ལ་སྟོན་པ་དང་། འདོམས་པ་འཇུག་
པའི་ཚུལ་གྱིས་དབང་དུ་བྱས་ཏེ་ཉི་མ་དང་འདྲ་བ་ཉིད་ནི། རྟག་ཏུ་ཐམས་ཅད་ལ་ཁྱབ་པ། །
ཆོས་དབྱིངས་ནམ་མཁའི་དཀྱིལ་དུ་ནི། །སངས་རྒྱས་ཉི་མ་གདུལ་བྱ་ཡི། །རི་ལ་ཇི་ལྟར་འོས་
པར་འབབ། །ཇི་ལྟར་རྒྱ་ཆེ་འོད་ཟེར་སྣང་ལྡན་ཉི་མ་བཞིན། །འཇིག་རྟེན་ཀུན་ཏུ་སྣང་བར་
བྱས་ནས་རིམ་གྱིས་ནི། །མཆོག་དང་བར་མ་དམན་པའི་རི་ལ་འབབ་དེ་བཞིན། །རྒྱལ་བའི་ཉི་
མ་སེམས་ཅན་ཚོགས་ལ་རིམ་གྱིས་འབབ། །འོད་ཀྱི་དཀྱིལ་འཁོར་ཁྱད་པར་དུ་གྱུར་པ་ནི།
༈
-
-
- 1 08 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ཞིང་ཀུན་ནམ་མཁའི་དཀྱིལ་འཕྲོ་ཉི་མ་ལ་མེད་ལ། །མི་ཤེས་མུན་བཀབ་ཤེས་བྱའི་དོན་སྟོན་པ་
ཡང་མིན། །ཐུགས་རྗེའི་བདག་ཉིད་སྣ་ཚོགས་མདོག་བཀྱེའི་འོད་ཚོགས་ཀྱིས། །གསལ་བ་
དག་ནི་འགྲོ་ལ་ཤེས་བྱའི་དོན་སྟོན་མཛད། །སངས་རྒྱས་གྲོང་དུ་གཤེགས་ཚེ་མིག་དང་མི་ལྡན་
པ་ཡི་སྐྱེ་བོ་རྣམས། །མཐོང་ཞིང་དོན་མེད་ཚོགས་བྲལ་དོན་དེ་མཐོང་བ་ལས་ནི་མྱོང་བ་དང་། །
གཏི་མུག་གིས་ལྡོངས་སྲིད་པའི་མཚོར་ལྷུང་ལྟ་བའི་མུན་པས་བསྒྲིབས་པ་རྣམས། །སངས་རྒྱས་
ཉི་མའི་འོད་ཀྱིས་བློ་སྣང་མ་མཐོང་བ་ཡི་གནས་མཐོང་འགྱུར། །ཡིད་བཞིན་ནོར་བུ་བཞིན་
ཞེས་བྱ་བ་ནི། ཇི་ལྟར་ཡིད་བཞིན་ནོར་བུ་ནི། །རྟོག་པ་མེད་ཀྱང་ཅིག་ཅར་དུ། །སྤྱོད་ཡུལ་
གནས་པ་རྣམས་ཀྱི་ནི། །བསམ་ཀུན་སོ་སོར་རྫོགས་བྱེད་ལྟར། །དེ་བཞིན་སངས་རྒྱས་ཡིད་
བཞིན་ལ། །བརྟན་ནས་བསམ་པ་ཐ་དད་རྣམས། །སྣ་ཚོགས་ཆོས་ནི་ཐོས་འགྱུར་ཡང་། །དེ་ནི་
དེ་ལས་རྣམ་མི་རྟོག །ཇི་ལྟར་ཡིད་བཞིན་ནོར་བུ་རིན་ཆེན་འདོད་པའི་ནོར། །འབད་པ་མེད་
པར་གཞན་པ་དག་ལ་རབ་སྟེར་ལྟར། །དེ་བཞིན་ཐུབ་པ་འབད་མེད་ཇི་ལྟར་འོས་པར་ནི། །
གཞན་གྱི་དོན་དུ་སྲིད་པ་ཇི་སྲིད་རྟག་ཏུ་བཞུགས། །
དེ་བཞིན་གཤེགས་པ་འབྱུང་བ་རྙེད་པར་དཀའ་བ་ཞེས་བྱ་བ་ནི། གང་ཕྱིར་རྒྱ་མཚོར་
ས་འོག་གནས་དེ་ལ་འདོད་པས། །ཇི་ལྟར་ནོར་བུ་བཟང་པོ་འགྲོ་འདིར་རབ་རྙེད་དཀའ། །དེ་
བཞིན་འགྲོ་བ་ཤིན་ཏུ་སྐལ་ངན་ཉོན་མོངས་ཟིན། །ཡིད་འདིར་བདེ་གཤེགས་མཐོང་བ་རྙེད་
དཀའ་ཤེས་པར་བྱ། །སྒྲ་སྙན་གྱི་སྒྲ་བཞིན་ཞེས་བྱ་བ་ནི། ཇི་ལྟར་སྒྲ་བརྙན་གྱི་ནི་སྒྲ། །གཞན་
གྱི་རྣམ་རིག་ལས་བྱུང་བ། །རྣམ་རྟོག་མེད་ཅིང་བཟོ་མེད་ལ། །ཕྱི་དང་ནང་ལ་མི་གནས་ལྟར། །
དེ་བཞིན་དེ་བཞིན་གཤེགས་པའི་གསུང་། །གཞན་གྱི་རྣམ་རིག་ལས་བྱུང་བ། །རྣམ་པར་རྟོག་
མེད་བསམ་མེད་པ། །ཕྱི་དང་ནང་ན་གནས་མ་ཡིན། །ནམ་མཁའ་བཞིན་ཞེས་བྱ་བ་ནི། ཅུང་
ཟད་མེད་ཅིང་སྣང་བ་མེད། །དམིགས་པ་མེད་ཅིང་རྟེན་མེད་ལ། །མིག་གི་ལམ་ལས་རབ་
- 10 9-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འདས་པ། །གཟུགས་མེད་བསྟན་དུ་མེད་པ་ཡི། །མཁའ་ལ་ཇི་ལྟར་མཐོ་དང་དམའ། །མཐོང་
ཡང་དེ་ནི་དེ་ལྟར་མིན། །དེ་བཞིན་སངས་རྒྱས་ཐམས་ཅད་ལ། །མཐོང་ཡང་དེ་ནི་དེ་ལྟར་མིན།།
ས་བཞིན་ཞེས་བྱ་བ་ནི། ཇི་ལྟར་ས་ལས་སྐྱེ་བ་ཀུན། །རྟོག་མེད་ས་ལ་བརྟེན་ནས་ནི། །འཕེལ་
དང་བསྟན་དང་ཡངས་འགྱུར་ལྟར། །དེ་བཞིན་རྫོགས་པའི་སངས་རྒྱས་ས། །རྣམ་རྟོག་མེད་པ་
ལ་བརྟེན་ནས། །འགྲོ་བའི་དགེ་བའི་རྩ་བ་ནི། །མ་ལུས་པར་ནི་འཕེལ་བར་འགྱུར། །དཔེ་
རྣམས་ཀྱིས་བསྡུས་པའི་དོན་ནི། འབད་རྩོལ་མེད་པར་བྱ་བ་འགའ། །བྱེད་པ་མཐོང་མེད་དེ་
བས་ན། །གདུལ་བྱའི་ཐེ་ཚོམ་བཅད་པའི་ཕྱིར། །དཔེ་རྣམས་དགུ་ནི་བསྟན་པ་ཡིན། །གང་དུ་
དཔེ་དགུ་པོ་འདི་དག །རྒྱས་པར་རབ་ཏུ་བསྟན་གྱུར་པ། །མདོ་སྡེ་ཡི་ནི་མིང་ཉིད་ཀྱིས། །དེ་ཡི་
དགོས་པ་བསྟན་པ་ཉིད། །ཐོས་པ་ལས་བྱུང་ཤེས་པ་ཡི། །སྣང་བ་རྒྱ་ཆེན་འདིས་བརྒྱན་པའི། །
བློ་ལྡན་མྱུར་དུ་སངས་རྒྱས་ཀྱི། །སྤྱོད་ཡུལ་ཀུན་ལ་འཇུག་པར་འགྱུར། །དེ་དོན་བེཌཱུརྱ་བརྒྱ་
བྱིན་ གྱི། །གཟུགས་བརྙན་ ལ་ སོགས་ དཔེ་དག་ནི། །རྣམ་པ་དགུ་བརྗོད་དེ་ལ་ནི། །དེ་ཡི་
བསྡུས་དོན་ངེས་པར་གཟུང་། །སྟོན་དང་གསུང་དང་ཁྱབ་པ་དང་། །སྤྲུལ་དང་ཡེ་ཤེས་སྤྲོ་བ་
དང༌། །ཐུགས་གསུང་སྐུ་ཡི་གསང་བ་དང་། །ཐུགས་ རྗེའི་བདག་ཉིད་ཐོབ་པ་ཉིད། །འབད་
རྩོལ་རྒྱུན་ཀུན་རབ་ཞི་བ། །རྣམ་པར་རྟོག་པ་མེད་པའི་ཐུགས། །དྲི་མེད་བཻཌཱུརྱ་བརྒྱ་བྱིན་གྱི། །
གཟུགས་བརྙན་ཤར་བ་ལ་སོགས་བཞིན། །འབད་རྩོལ་ཞི་བ་དམ་བཅའ་སྟེ། །རྟོག་མེད་
ཐུགས་ནི་གཏན་ཚིགས་སོ། ། རང་བཞིན་དོན་ནི་གྲུབ་དོན་དུ། །དཔེ་ནི་བརྒྱ་བྱིན་གཟུགས་
སོགས་ཡིན། །འདིར་ནི་སྐབས་དོན་འདི་ཡིན་ཏེ། །སྟོན་པ་ལ་སོགས་རྣམ་དགུ་ནི། །སྟོན་པ་སྐྱེ་
འཆི་དང་བྲལ་བ། །འབད་པ་མེད་པར་རབ་ཏུ་འཇུག །དོན་འདི་ཉིད་ཀྱི་དབང་དུ་བྱས་ཏེ་དཔེ་
བསྡུ་བའི་ཚིགས་སུ་བཅད་པ་བཞི་སྟེ། གང་ཞིག་བརྒྱ་བྱིན་རྔ་དང་སྤྲིན་བཞིན་དང་། །ཚངས་ཉི་
རིན་ཆེན་ཡིད་བཞིན་ནོར་རྒྱལ་བཞིན། །སྒྲ་སྙན་ནམ་མཁའ་ས་བཞིན་སྲིད་པའི་བར། །འབད་
F་
IE
-1 10 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
མེད་གཞན་དོན་བྱེད་དེ་རྣལ་འབྱོར་རིག །སྟོན་པ་རིན་ཆེན་ལྷ་དབང་གཟུགས་བརྙན་བཞིན། །
ལེགས་པར་འདོམས་མཛད་ལྷ་ཡི་རྔ་དང་འདྲ། ཁྱབ་བདག་མཁྱེན་དང་བརྩེ་ཆེན་སྤྲིན་ཚོགས་
ནི༑ ༑མཐའ་ཡས་འགྲོ་བ་སྲིད་རྩེའི་བར་དུ་ཁྱབ། །ཚངས་བཞིན་ཟག་མེད་གནས་ལས་མ་
བསྐྱོད་པར། །སྤྲུལ་པ་རྣམ་པ་དུ་མ་རབ་ཏུ་སྟོན། །ཉི་བཞིན་ཡེ་ཤེས་སྣང་བ་རབ་སྤྲོ་གང་། །
རྣམ་དག་རིན་ཆེན་ཡིད་བཞིན་ནོར་འདྲའི་ཐུགས། །རྒྱལ་བ་རྣམས་ཀྱི་གསུང་དེ་བྲག་ཅ་བཞིན་
དུ་ཡི་གེ་མེད། །སྐུ་ནི་ནམ་མཁའ་བཞིན་དུ་ཁྱབ་དང་གཟུགས་མེད་རྟག་པ་ཉིད། །ས་བཞིན་
འགྲོ་བ་དཀར་པོའི་ཆོས་ཀྱི་སྨན་རྣམས་མ་ལུས་པའི། །རྣམ་པ་ཀུན་དུ་གཞིར་གྱུར་པ་ནི་སངས་
རྒྱས་ས་ཡིན་ནོ། །ཡང་ཇི་ལྟར་ན་དཔེ་བརྗོད་པ་འདིས། སངས་རྒྱས་བཅོམ་ལྡན་འདས་རྣམས་
རྟག་ཏུ་སྐྱེ་བ་མེད་ཅིང་འགག་པ་མེད་པ་ཡིན། སྐྱེ་བ་དང་ནི་འགག་པར་མཐོང་བ་དང་། འདི་
དག་གིས་སངས་རྒྱས་ཀྱི་ཕྲིན་ལས་འགྲོ་བ་ཐམས་ཅད་དུ་ལྷུན་གྱིས་གྲུབ་པ་རྒྱུན་མི་འཆད་པར་
བསྟན་པ་ཡིན་ཞེ་ན། དག་པ་བཻཌཱུརྱ་འདྲ་ཡི། །སེམས་ལ་སངས་རྒྱས་མཐོང་བའི་རྒྱུ། །དེ་དག་
པ་ནི་མི་ཟློགས་པའི། །དད་པའི་དབང་པོ་བརྟས་པ་ཉིད། །དགེ་བ་སྐྱེ་དང་འཇིག་པས་ན། །
སངས་རྒྱས་གཟུགས་ནི་སྐྱེ་དང་འཇིག །བརྒྱ་བྱིན་བཞིན་དུ་ཐུབ་པ་ནི། །ཆོས་ཀྱི་སྐུ་ལ་སྐྱེ་
འཇིག་མེད། །དེ་བཞིན་དུ་ནི་འབད་མེད་པར། །སྐྱེ་མེད་འགག་མེད་ཆོས་སྐུ་ལས། །སྲིད་པ་ཇི་
སྲིད་གནས་བར་དུ། །སྟོན་པ་ལ་སོགས་མཛད་པ་འཇུག །དཔེ་འདི་རྣམས་ཀྱིས་བསྡུས་པ་ཡི།།
དོན་ནི་འདི་ཡིན་རིམ་པ་ཡང་། །སྔ་མ་ཕྱི་མས་ཆོས་མི་མཐུན། །སྤངས་པའི་སྒོ་ནས་བརྗོད་པ་
ཡིན། །སངས་རྒྱས་གཟུགས་བརྙན་ལྟ་བུ་སྟེ། །དབྱངས་དང་མི་ལྡན་དེ་འདྲ་མིན། །ལྷ་ཡི་རྔ་
བཞིན་ཐམས་ཅད་དུ། །དོན་བྱེད་མིན་པ་དེ་འདྲ་མིན། །སྦྱིན་ཆེན་དང་མཚུངས་དོན་མེད་པའི།།
ས་བོན་སྤོང་མིན་དེ་འདྲའང་མིན། །ཚངས་ཆེན་བཞིན་དེ་གཏན་དུ་ནི། །སྨིན་པར་བྱེད་མིན་དེ་
འདྲའང་མིན། །ཉི་མའི་གཟུགས་བཞིན་གཏན་དུ་ནི། །མུན་པ་འཇོམས་མིན་དེ་འདྲའང་མིན།།
- 1 1 1 -



-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཡིད་བཞིན་ནོར་འདྲ་འབྱུང་བ་ནི། །རྙེད་པར་མི་དཀའ་དེ་འདྲའང་མིན། །སྒྲ་བརྙན་བཞིན་དེ་
རྐྱེན་ལས་ནི། །འབྱུང་བས་དེ་དང་འདྲ་བའང་མིན། །ནམ་མཁའ་དང་འདྲ་དགེ་བ་ཡི། །གཞི་
མིན་དེ་དང་འདྲ་བའང་མིན། །འཇིག་རྟེན་འཇིག་རྟེན་ལས་འདས་པ། །འགྲོ་བའི་ཕུན་ཚོགས་
མ་ལུས་པ། །དེ་གནས་པ་ཡི་རྟེན་ཡིན་ཕྱིར། །ས་ཡི་དཀྱིལ་འཁོར་དག་དང་འདྲ། །སངས་རྒྱས་
བྱང་ ཆུབ་ ལ་བརྟེན་ནས། །འཇིག་རྟེན་འདས་པའི་ལམ་བྱུང་ཕྱིར། །དགེ་བའི་ལས་ལམ་
བསམ་གཏན་དང་། །ཚད་མེད་པ་དང་གཟུགས་མེད་འབྱུང་། །ཐེག་པ་ཆེན་པོ་རྒྱུད་བླ་མའི་
བསྟན་བཅོས་དཀོན་མཆོག་གི་རིགས་རྣམ་པར་དབྱེ་བ་ལས། དེ་བཞིན་གཤེགས་པའི་ཕྲིན་
ལས་མཛད་ པའི་ སྐབས་ཏེ་ལེའུ་བཞི་པའོ། །ཚིགས་སུ་བཅད་པའི་དོན་གྱིས་བསྡུས་པའི་
བཤད་པ་རྫོགས་སོ།། །། །
འདི་མན་ཆད་ནི་ཇི་སྐད་བསྒྲགས་པའི་གནས་བཞི་པོ་འདི་དག་ཉིད་ལ་ལྷག་པར་མོས་
པ་རྣམས་ཀྱི་ལྷག་པར་མོས་པའི་ཕན་ཡོན་གྱི་ཚིགས་སུ་བཅད་པ་དྲུག་གོ །སངས་རྒྱས་ཁམས་
དང་སངས་རྒྱས་བྱང་ཆུབ་དང་། །སངས་རྒྱས་ཆོས་དང་སངས་རྒྱས་ཕྲིན་ལས་ཏེ། །དག་པའི་
སེམས་ཀྱིས་ཀྱང་ནི་བསམ་བྱ་མིན། །འདི་ནི་འདྲེན་པ་རྣམས་ཀྱི་སྤྱོད་ཡུལ་ཡིན། །བློ་ལྡན་རྒྱལ་
བའི་ཡུལ་འདི་ལ་མོས་པ། །སངས་རྒྱས་ཡོན་ཏན་ཚོགས་ཀྱི་སྣོད་གྱུར་ཏེ། །བསམ་མེད་ཡོན་
ཏན་ཚོགས་ལ་མངོན་དགའ་བས། །སེམས་ཅན་ཀུན་གྱི་བསོད་ནམས་ཟིལ་གྱིས་གནོན། །
གང་ཞིག་བྱང་ཆུབ་དོན་དུ་གཉེར་བས་གསེར་བཞིན་ནོར་བུས་སྤྲས་པ་ནི། །སངས་རྒྱས་ཞིང་
རྡུལ་མཉམ་པ་ཉིན་རེ་ཆོས་རྒྱལ་ཉིད་ལ་རྟག་འབུལ་བ། །གཞན་གང་འདི་ལས་ཚིག་ཙམ་ཐོས་
ཤིང་ཐོག་ནས་ཀྱང་ནི་མོས་ན་འདི། །སྦྱིན་པ་ལས་བྱུང་དགེ་བ་དེ་ལས་བསོད་ནམས་ཆེས་མང་
ཐོབ་པར་འགྱུར། །བློ་ལྡན་གང་ཞིག་བླ་མེད་བྱང་ཆུབ་འདོད་པས་བསྐལ་པ་དུ་མར་ཡང་།།
ལུས་ངག་ཡིད་ཀྱི་འབད་པ་མེད་པར་ཚུལ་ཁྲིམས་དྲི་མེད་སྲུང་བྱེད་ལ། །གཞན་དག་འདི་ལས་
་་
- 1 1 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་འདི། །ཚུལ་ཁྲིམས་ལས་བྱུང་དགེ་བ་དེ་ལས་
བསོད་ནམས་ཆེས་མང་ཐོབ་པར་འགྱུར། །གང་ཞིག་འདི་ན་སྲིད་པ་གསུམ་གྱི་ཉོན་མོངས་མེ་
འཇོམས་བསམ་གཏན་ནི། །ལྷ་དང་ཚངས་གནས་མཐར་སོན་རྫོགས་པའི་བྱང་ཆུབ་འཕོ་མེད་
ཐབས་བསྒོམས་ལ། །གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་འདི།།
བསམ་གཏན་ལས་བྱུང་དགེ་བ་དེ་ལས་བསོད་ནམས་ཆེས་མང་ཐོབ་པར་འགྱུར། །གང་ཞིག་
སྦྱིན་པས་ལོངས་སྤྱོད་དག་ནི་སྒྲུབ་བྱེད་ཅིང་། ཁྲིམས་ཀྱིས་མཐོ་རིས་བསྒོམས་པས་ཉོན་མོངས་
སྤོང་བྱེད་ལ། །ཤེས་རབ་ཉོན་མོངས་ཤེས་བྱ་ཀུན་སྤོང་དེ་ཡི་ཕྱིར། །འདི་མཆོག་ཉིད་དེ་དེ་ཡི་རྒྱུ་
ནི་འདི་ཐོས་ཡིན། །ཚིགས་སུ་བཅད་པ་འདི་རྣམས་ཀྱི་དོན་ནི། ཚིགས་སུ་བཅད་པ་དགུས་
བཤད་པར་རིགས་པར་བྱ་སྟེ། གནས་དང་དེ་ནི་གྱུར་པ་དང་། །དེ་ཡི་ཡོན་ཏན་དོན་གྲུབ་སྟེ། །
རྒྱལ་བ་ཡི་ནི་མཁྱེན་པའི་ཡུལ། །རྣམ་བཞི་ཇི་སྐད་བརྗོད་འདི་ལ། །བློ་ལྡན་ཡོད་དང་ནུས་ཉིད་
དང་། །ཡོན་ཏན་ལྡན་པར་མོས་པས་ན། །མྱུར་དུ་དེ་བཞིན་གཤེགས་པ་ཡི། །གོ་འཕང་འཐོབ་
པའི་སྐལ་ལྡན་འགྱུར། །བསམ་མི་ཁྱབ་པའི་ཡུལ་འདི་ནི། །ཡོད་དང་བདག་འདྲས་ཐོབ་ནུས་
དང་། །ཐོབ་པ་འདི་འདྲའི་ཡོན་ཏན་དང་། །ལྡན་ཞེས་དད་པས་མོས་པའི་ཕྱིར། །འདུན་བརྩོན་
དྲན་དང་བསམ་གཏན་དང་། །ཤེས་རབ་ལ་སོགས་ཡོན་ཏན་སྣོད། །བྱང་ཆུབ་སེམས་ནི་དེ་
དག་ལ། །རྟག་ཏུ་ཉེ་བར་གནས་པར་འགྱུར། །དེ་ནི་རྟག་ཏུ་ཉེར་གནས་པས། །རྒྱལ་བའི་སྲས་
པོ་ཕྱིར་མི་ལྡོག །བསོད་ནམས་ཕ་རོལ་ཕྱིན་རྫོགས་དང་། །ཡོངས་སུ་དག་པ་ཉིད་དུ་འགྱུར། །
བསོད་ནམས་ཕ་རོལ་ཕྱིན་པ་ལྔ། །དེ་ལ་རྣམ་གསུམ་རྟོག་མེད་པས། །དེ་རྫོགས་ཡོངས་སུ་
དག་པ་ནི། །དེ་ཡི་མི་མཐུན་ཕྱོགས་སྤངས་ཕྱིར། །སྦྱིན་བྱུང་བསོད་ནམས་སྦྱིན་པ་དེ། །ཚུལ་
ཁྲིམས་ལས་བྱུང་ཚུལ་ཁྲིམས་ཡིན། །བཟོད་དང་བསམ་གཏན་གཉིས་དག་ནི། །སྒོམ་བྱུང་
བརྩོན་འགྲུས་ཀུན་ཏུ་འགྲོ། །འཁོར་གསུམ་རྣམ་པར་རྟོག་པ་གང་། །དེ་ནི་ཤེས་བྱའི་སྒྲིབ་པར་
- Y 1 3



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འདོད། །སེར་སྣ་ལ་སོགས་རྣམ་རྟོག་གང་། །དེ་ནི་ཉོན་མོངས་སྒྲིབ་པར་འདོད། །ཤེས་རབ་
ལས་གཞན་འདི་དག་ནི། །སྤོང་རྒྱུ་གཞན་མེད་དེ་ཡི་ཕྱིར། །ཤེས་རབ་མཆོག་ཡིན་དེ་བཞི་ནི། །
ཐོས་པ་དེ་ཕྱིར་ཐོས་པ་མཆོག །དེ་ལྟར་ཡིད་ཆེས་ལུང་དང་རིགས་པ་ལ། །བརྟེན་ནས་བདག་
ཉིད་འབའ་ཞིག་དག་ཕྱིར་དང་། །གང་དག་མོས་དགེ་ཕུན་སུམ་ཚོགས་ལྡན་བློ། །དེ་དག་རྗེས་
སུ་གཟུང་ཕྱིར་འདི་བཤད་དོ། །ཇི་ལྟར་བཤད་པ་འདི་ལས་བརྩམས་ཏེ་ཚིགས་སུ་བཅད་པ།
ཇི་ལྟར་སྒྲོན་གློག་ནོར་བུ་ཉི་ཟླ་ལ། །བརྟེན་ནས་མིག་དང་ལྡན་པ་ལྟ་བ་བཞིན། །དེ་བཞིན་དོན་
ཆེན་ཆོས་སྤོབས་འོད་མཛད་པ། །ཐུབ་ལ་བརྟེན་ནས་འདི་ནི་རབ་ཏུ་བཤད། །གང་བཤད་པ་
དེ་ལས་བརྩམས་ཏེ་ཚིགས་སུ་བཅད་པ། གང་ཞིག་དོན་ལྡན་ཆོས་དང་ཉེར་འབྲེལ་ཞིང་།
ཁམས་གསུམ་ཀུན་ནས་ཉོན་མོངས་སྤོང་བྱེད་གསུང་། །ཞི་བའི་ཕན་ཡོན་སྟོན་པར་མཛད་པ་
གང་། །དེ་ནི་དྲང་སྲོང་གསུང་ཡིན་བཟློག་པ་གཞན། །གང་གིས་བཤད་པ་དེ་ལས་བརྩམས་ཏེ་
ཚིགས་སུ་བཅད་པ། །གང་ཞིག་རྒྱལ་བའི་བསྟན་པ་འབའ་ཞིག་གིས། །དབང་བྱས་རྣམ་
གཡེང་མེད་ཡིད་ཅན་གྱིས་བཤད། །ཐར་པ་ཐོབ་པའི་ལམ་དང་རྗེས་མཐུན་པར། །དེ་ཡང་དྲང་
སྲོང་བཀའ་བཞིན་སྤྱི་བོས་བླང་། །བདག་བསྲུང་བའི་ཐབས་ལས་བརྩམས་ཏེ་ཚིགས་སུ་
བཅད་པ། གང་ཕྱིར་རྒྱལ་ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། མ་
ལུས་དེ་ཉིད་མཆོག་ནི་ཚུལ་བཞིན་ཀུན་མཁྱེན་གྱིས་མཁྱེན་གཞན་མིན་པ། །དེ་ཕྱིར་དྲང་སྲོང་
རང་ཉིད་ཀྱིས་གཞག་མདོ་སྡེ་གང་ཡིན་དེ་མི་དཀྲུག །ཐུབ་ཚུལ་གཞིག་ཕྱིར་དེ་ཡང་དམ་ཆོས་
ལ་ནི་གནོད་པ་བྱེད་པར་འགྱུར། །ཉོན་མོངས་རྨོངས་བདག་རྣམས་ཀྱིས་འཕགས་ལ་སྐུར་པ་
དང༌། །དེས་གསུངས་ཆོས་ལ་བརྙས་གང་དེ་ཀུན་ཞེན་ལྟས་བྱས། །དེས་ན་ཞེན་ལྟའི་དྲི་ཅན་དེ་
ལ་བློ་མི་སྦྱར། །གོས་གཙང་ཚོན་གྱིས་རྣམ་བསྒྱུར་སྣུམ་གྱིས་གོས་པ་མིན། །ཉམས་པའི་རྒྱུ་
ལས་བརྩམས་ཏེ་ཚིགས་སུ་བཅད་པ། །བློ་དམན་ཕྱིར་དང་དཀར་མོས་བྲལ་ཕྱིར་ལོག་པའི་ང་
-
-1_1 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱ་འགྲེལ་བཞུགས། ༡
རྒྱལ་བསྟན་ཕྱིར་དང་
། །དམ་ཆོས་ཕོངས་པས་བསྒྲིབ་པའི་བདག་ཕྱིར་དྲང་དོན་དེ་ཉིད་འཛིན་
པའི་ཕྱིར། །རྙེད་ལ་བརྐམ་ཕྱིར་ལྟ་བའི་དབང་ཕྱིར་ཆོས་སུན་འབྱིན་པ་བརྟེན་ཕྱིར་དང་། །ཆོས་
འཛིན་བསྲིངས་ཕྱིར་མོས་པ་དམན་ཕྱིར་དགྲ་བཅོམ་རྣམས་ཀྱི་ཆོས་སྤོང་བྱེད། །ཉམས་པའི་
འབྲས་བུ་ལས་བརྩམས་ཏེ་ཚིགས་སུ་བཅད་པ། ཇི་ལྟར་ཟབ་མོའི་ཆོས་རྣམས་དེ་བཞིན་
མཁས་པ་རྣམས་ཀྱིས་མེ་དང་ནི། །མི་བཟད་སྦྲུལ་གདུག་གཤེད་མ་དང་ནི་ཐོག་ལའང་ཤིན་ཏུ་
འཇིགས་མི་བྱ། །མེ་སྦྲུལ་དགྲ་དང་རྡོ་རྗེའི་མེས་ནི་སྲོག་དང་བྲལ་བ་ཙམ་བྱེད་དེ། །དེ་ལས་
མནར་མེད་རྣམས་ཀྱི་འགྲོ་བ་ཤིན་ཏུ་འཇིགས་པར་འགྲོ་མི་འགྱུར། །གང་ཞིག་ཡང་ཡང་སྡིག་
གྲོགས་བསྟེན་པས་སངས་རྒྱས་ངན་སེམས་ལྡན་གྱུར་དང་། །ཕ་མ་དགྲ་བཅོམ་གསོད་པ་བྱ་བ་
མིན་བྱེད་མཆོག་ཚོགས་འབྱེད་པའི་མི། །དེ་ཡང་ཆོས་ཉིད་ངེས་པར་བསམས་པས་མྱུར་དུ་དེ་
ལས་ཐར་འགྱུར་གྱི། །གང་ཞིག་ཡིད་ནི་ཆོས་ལ་སྡང་བ་དེ་ལ་ཐར་པ་ག་ལ་ཡོད། །དཀོན་
མཆོག་རྣམ་པར་བྱང་ཁམས་དྲི་མེད་བྱང་ཆུབ་ཡོན་ཏན་ཕྲིན་ལས་ཏེ། །དོན་གནས་རྣམ་བདུན་
ཚུལ་བཞིན་བཤད་ལས་བདག་གིས་དགེ་བ་གང་ཐོབ་པ། །དེས་ནི་འགྲོ་འདི་མཐའ་ཡས་འོད་
མངའ་དྲང་སྲོང་ཚེ་དཔག་མེད་མཐོང་ཞིང་། །མཐོང་ནས་ཀྱང་ནི་ཆོས་མིག་དྲི་མེད་སྐྱེས་ཏེ་བྱང་
ཆུབ་མཆོག་ཐོབ་ཤོག །ཚིགས་སུ་བཅད་པ་བཅུ་པོ་འདི་དག་གིས་བསྡུས་པའི་དོན་ཡང་ཚིགས་
སུ་བཅད་པ་རྣམ་པ་གསུམ་གྱིས་རིག་པར་བྱ་སྟེ། །གང་ལས་རྒྱུ་མཚན་གང་ཕྱིར་ནི། །ཇི་ལྟ་
བུར་ནི་གང་བརྗོད་དང་། །རྒྱུ་མཐུན་པ་ནི་གང་ཡིན་དེ། །ཚིགས་སུ་བཅད་པ་བཞིས་བསྟན་ཏོ།།
གཉིས་ཀྱི་བདག་ཉིད་དག་པ་ཡི། །ཐབས་དང་གཅིག་གིས་ཉམས་པའི་རྒྱུ། །དེ་ནས་ཚིགས་སུ་
བཅད་པ་ནི། །གཉིས་ཀྱིས་འབྲས་བུ་བསྟན་པ་ཡིན། །འཁོར་གྱི་དཀྱིལ་འཁོར་བཟོད་པ་དང་།
བྱང་ཆུབ་ཐོབ་པའི་ཆོས་བརྗོད་པའི། །མདོར་ན་འབྲས་བུ་རྣམ་གཉིས་ནི། །ཐ་མ་ཡིས་ནི་
བསྟན་པ་ཡིན། །ཐེག་པ་ཆེན་པོ་རྒྱུད་བླ་མའི་བསྟན་བཅོས། དཀོན་མཆོག་གི་རིགས་རྣམ་པར་
，
---
-
-
- 1 1 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དབྱེ་བ་ལས་ཕན་ཡོན་གྱི་ལེའུ་སྟེ་ལྔ་པའོ།། །།
ཚིགས་སུ་བཅད་པའི་དོན་གྱིས་བསྡུས་པའི་བཤད་པ་རྫོགས་སོ། །ཐེག་མཆོག་དམ་
ཆོས་རིན་ཆེན་བཤད་འདི་ལས། །བསམ་ཡས་བསོད་ནམས་བདག་གིས་གང་ཐོབ་པ། །དེས་
ནི་འགྲོ་ཀུན་ཐེག་མཆོག་དམ་པའི་ཆོས། །རིན་ཆེན་དྲི་མ་མེད་པའི་སྣོད་གྱུར་ཅིག །འཕགས་པ་
མགོན་པོ་བྱམས་པས་མཛད་པ། ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་རྣམ་པར་བཤད་
པ་སློབ་དཔོན་ཐོགས་མེད་ཀྱིས་མཛད་པ་རྫོགས་སོ། །དཔལ་གྲོང་ཁྱེར་ཆེན་པོ་དཔེ་མེད་ཀྱི་
མཁས་པ་ཆེན་པོ་བྲམ་ཟེ་རིན་ཆེན་རྡོ་རྗེའི་དཔོན་པོ། པཎྜི་ཏ་མཁས་པ་ཆེན་པོ་སད་ཛ་ན་དང་།
ལོ་ཙཱ་བ་ཤཱཀྱའི་དགེ་སློང་བློ་ལྡན་ཤེས་རབ་ཀྱིས། གྲོང་ཁྱེར་དཔེ་མེད་དེ་ཉིད་དུ་བསྒྱུར་བའོ།། །།
- 1 16 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
༄༅། །ཐེག་པ་ཆེན་པོ་རྒྱུད་བླ་མའི་བསྡུས་དོན་
འགྲེལ་པ་བཞུགས་སོ། །
རྔོག་ལོ་ཆེན་པོ་བློ་ལྡན་ཤེས་རབ་ཀྱིས་མཛད།
༄༅། །འཇིག་རྟེན་ཀུན་དང་མི་མཐུན་པའི། །ཟབ་མོའི་དོན་ཅན་བསྟན་བཅོས་འདི། །
ཐུགས་རྗེས་བདག་ཅག་ལ་གསུངས་པ། །ཆོས་ལ་སྤྱན་གྱུར་དེ་ལ་འདུད། །བཅོམ་ལྡན་འདས་
བྱམས་པས་བདེ་བར་གཤེགས་པའི་བཀའི་དགོངས་པ་ཕྱིན་ཅི་མ་ལོག་པར་གསལ་བར་
མཛད་པ་ན། ངེས་པའི་དོན་གྱི་མདོ་སྡེ་རིན་པོ་ཆེ་ཕྱིར་མི་ལྡོག་པའི་ཆོས་ཀྱི་འཁོར་ལོ། ཆོས་ཀྱི་
དབྱིངས་ཚུལ་གཅིག་ཏུ་སྟོན་པ། ཤིན་ཏུ་རྣམ་པར་དག་པ་གདོན་མི་ཟ་བའི་ཆོས་ཀྱི་རྣམ་གྲངས་
ཁམས་ཐམས་ཅད་ཀྱི་དོན་རབ་ཏུ་སྟོན་པ་ཐེག་པ་ཆེན་པོ་རྒྱུད་བླ་མའི་བསྟན་འཆོས་འདི་མཛད་
པས། ཐེག་པ་ཆེན་པོའི་དོན་གྱི་དེ་ཁོ་ན་རྣམ་པར་བཞག་པ་ཡིན་ནོ། །དྲང་བའི་དོན་གྱི་མདོ་
སྡེའི་དོན་རྣམ་པར་བཤད་པས། ཡང་དག་ཕུལ་གྱི་ཆོས་བཤད་པའི་སྣོད་དུ་བྱེད་པ་ནི་
རྒྱན་གཉིས་དང་རྣམ་འབྱེད་རྣམ་པ་གཉིས་བཤད་པར་བྱས་ཏེ་ཀུན་རྫོབ་དང་། གཞན་གྱི་
བསམ་པ་ལ་ལྟོས་པའི་དོན་དམ་པརྣམ་པར་བཞན་པའི་ཕྱིར་རོ། ། །
དེ་ལ་བསྟན་བཅོས་འདིར་དང་པོར་ལུས་རྣམ་པར་བཞག་པ་ནི། རྡོ་རྗེ་
གནས་རྣམས་ཀྱི་དངོས་པོ་ཉེ་བར་དགོད་པ་དང༌། གྲངས་དང་གོ་རིམ་སྟོན་པའི་ཚིགས་སུ་
བཅད་པ་གསུམ་ཡིནཏེ། རིམ་པ་བཞིན་ནོ། །དེ་རྣམས་ཀྱི་དོན་རེ་ཞིག་བརྗོད་པནི་འདི་ལྟར་
ལྟ་སྟེ། སངས་རྒྱས་ལ་སོགས་པའི་དོན་དམ་པ་དང་བརྡར་བཏགས་པ་རང་གི་རྒྱུད་ལ་འབྱུང་
- 1 1 7.



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བར་འགྱུར་བའམ། གཞན་ཁོ་ནའི་རྒྱུད་ལ་བྱུང་ཟིན་པ་ནི་འབྲས་བུའམ་རྒྱུའི་རང་བཞིན་ནོ།
ཁམས་ནི་གཅིག་ཏུ་རྒྱུའི་རང་བཞིན་དེ་ཉེ་བར་ལེན་པ་སད་པ་དང་མ་སད་པའོ། །བྱང་ཆུབ་
ལས་སོགས་པ་ཡང་སྐུ་གསུམ་གྱི་རང་བཞིན་ཏེ་གཞན་གྱི་རྒྱུད་ལ་བྱུང་ཟིན་པ་དང་རང་གི་རྒྱུད་
ལ་འབྱུང་བར་འགྱུར་བ་སྟེ། རྒྱུ་དང་འབྲས་བུའི་རང་བཞིན་ནོ། །འདི་དག་གི་རང་བཞིན་ཉིད་
ནི་གཞུང་ནས་བཤད་པར་ཟད་དོ། །དེ་ནི་དངོས་པོ་ཉེ་བར་དགོད་པའོ། །གྲངས་བདུན་ཉིད་དུ་
ངེས་པའི་རྒྱུ་ཡང་འདི་བདུན་ལས་མང་ན་མི་དགོས་པ་དང་། ཉུང་ན་མ་ཚང་བས་ཏེ། རྒྱུའབྲས་
ཀྱི་འབྲེལ་བ་ནི་འདི་ཙམ་ཁོ་ནས་རྫོགས་པའི་ཕྱིར་རོ། །ཇི་ལྟར་ཞེ་ན། མི་གནས་པའི་མྱ་ངན་
ལས་འདས་པའི་འཁོར་ལོའི་དབང་དུ་བྱས་པ་དང་། དཀོན་མཆོག་གི་འཁོར་ལོའི་དབང་དུ་
བྱས་པའོ། །དང་པོ་ལྟར་ན། འབྲས་བུ་ནི་གསུམ་དུ་ངེས་ཏེ། རང་དང་གཞན་གྱི་དོན་ཕུན་སུམ་
ཚོགས་པ་ནི། དེ་ཁོ་ནས་རྫོགས་པའི་ཕྱིར་རོ། །འདི་ལྟར་བྱང་ཆུབ་ནི་ཆོས་ཀྱི་སྐུ་ཡིན་པས་རང་
གི་དོན་ཡིན་ལ། ཡོན་ཏན་ཉིད་ནི་རྒྱན་རྣམ་པ་ཐམས་ཅད་ཀྱི་རྟེན་ཡིན་པས་ཡོན་ཏན་ཉིད་ནི་
ལོངས་སྤྱོད་རྫོགས་པ་སྟེ། དག་པའི་སེམས་ཅན་གྱི་དོན་ཏོ། །གདུལ་བྱའི་བྱ་བ་མཐའ་དག་ལ་
འཇུག་པས། མཛད་པ་ནི་སྤྲུལ་པའི་སྐུ་སྟེ། མ་དག་པའི་དོན་ཡིན་པས་གཉིས་པོ་ནི་གཞན་གྱི་
དོན་མ་ཚང་བ་མེད་པའོ། །དེ་ལྟར་རང་གི་དོན་གྱིས་ནི་འཁོར་བར་མི་གནས་ལ། གཞན་གྱི་
དོན་གྱིས་ནི་མྱ་ངན་ལས་འདས་པ་ལ་མི་གནས་པས་མི་གནས་པའི་མྱ་ངན་ལས་འདས་པ་ནི་
འདི་ཙམ་གྱིས་ཡོངས་སུ་རྫོགས་པའོ། །སྐུ་གསུམ་པོ་དེ་ཡང་ཡེ་ཤེས་ལྔའི་རང་བཞིནཏེ། ཆོས་
ཀྱི་དབྱིངས་ཀྱི་ཡེ་ཤེས་ནི་ཆོས་སྐུ་ཉིད་དོ། །མེ་ལོང་ལྟ་བུ་དང་། མཉམ་པ་ཉིད་དང་། སོསོར་
རྟོག་པ་གསུམ་ནི་ལོངས་སྤྱོད་རྫོགས་སྐུ་སྟེ། གཅིག་ནི་ངོ་བོ་ཡིན་ལ། གཉིས་ནི་དེ་ལ་བརྟེན་
པའི་ཡོན་ཏན་ཡིན་པས་སོ། །བྱ་བ་སྒྲུབ་པའི་ཡེ་ཤེས་ནི་སྤྲུལ་པའི་སྐུའོ། །དེ་ལྟརན་འབྲས་བུ་
ནི་གསུམ་ཁོ་ནའོ། །འདི་སྒྲུབ་པའི་རྒྱུ་ཡང་གཉིས་ཏེ། ཉེ་བར་ལེན་པ་དང་ལྷན་ཅིག་བྱེད་པའོ།།
- 1 1 8



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། (༡་
ཉེ་བར་ལེན་པ་ནི་ཁམས་ཏེ། ཟག་པ་མེད་པའི་ཆོས་ཉིད་དོ། །ལྷན་ཅིག་བྱེད་པ་ཡང་། བྱེད་པ་
གསུམ་ལ་མོས་པའི་སེམས་ཅན་ལ་ལྟོས་ཏེ། རྒྱུའི་རང་བཞིན་གྱི་སྐྱབས་གསུམ་དུ་འགྱུར་བ།
སངས་རྒྱས་དང་ཆོས་དང་དགེ་འདུན་ཏེ། ལམ་སྟོན་པ་དང། ལམ་གྱི་རང་བཞིན་དང་། ལམ་
རྗེས་སུ་སྒྲུབ་པའི་གྲོགས་ཡིན་པའི་ཕྱིར་རོ། །དེས་ན་རྒྱུ་ཡང་དེ་ཙམ་ཁོ་ནར་ངེས་པས་གྲངས་
ངེས་པ་བདུན་དུ་གྲུབ་བོ། །དེ་ཡང་རང་ཉིད་སྐུ་གསུམ་དེ་ལྟར་མངོན་དུ་བྱས་པས་བྱང་ཆུབ་
ཐོབ་པ་དང་། དེ་མངོན་དུ་བྱེད་པའི་ཐབས་འགྲོ་བ་ལ་བསྟན་པས་ཆོས་བཤད་པ་གྲུབ་པ་དང་
དེས་རྗེས་སུ་སྒྲུབ་པའི་སློབ་མའི་ཚོགས་དེ་ལ་སྦྱར་བའི་དགེ་འདུན་སྒྲུབ་པ་སྟེ། རང་ཉིད་མི་
གནས་པའི་མྱ་ངན་ལས་འདས་པ་མངོན་དུ་གྱུར་པ་ལ་བརྟེན་ནས་དཀོན་མཆོག་གསུམ་འཇིག་
རྟེན་དུ་བྱུང་བས་རྐྱེན་བྱས་ཏེ། གཞན་གྱི་ཁམས་སད་ནས་གཞན་གྱིས་ཀྱང་བྱང་ཆུབ་ཐོབ་སྟེ་
ཡོན་ཏན་མངོན་སུམ་དུ་གྲུབ་པས་གཞན་གྱི་དོན་ལ་སྦྱོར་བ་དང་། གཞན་ཡང་དེ་བཞིན་དུ་
འཇུག་པས་ན་འཁོར་ལོ་བཞིན་དུ་འཕོ་བ་ནི་མི་གནས་པའི་མྱ་ངན་ལས་འདས་པའི་འཁོར་
ལོའོ། །དཀོན་མཆོག་གི་འཁོར་ལོའི་དབང་དུ་བྱས་ནས་ཀྱང༌། སྟོན་པ་དོན་དུ་གཉེར་བསངས་
རྒྱས་ཀྱི་རིགས་ཅན་དང་རྟེན་ཅིང་འབྲེལ་བར་འབྱུང་བ་རྟོགས་པས་སྡུག་བསྔལ་ཟད་པ་དོན་དུ་
གཉེར་བ་རང་སངས་རྒྱས་ཀྱི་རིགས་ཅན་དང༌། གཞན་གྱི་སྒྲ་ལས་ལམ་མངོན་པར་རྟོགས་
ནས་སྡུག་བསྔལ་མཐར་ཕྱིན་པའི་སློབ་མ་དོན་དུ་གཉེར་བ་ཉན་ཐོས་ཀྱི་རིགས་ཅན་རྣམས་ལ་
ལྟོས་ནས་འབྲས་བུའི་མཚན་ཉིད་ཀྱི་སྐྱབས་སུ་གྱུར་པས་ན་འབྲས་བུ་ནི་དཀོན་མཆོག་གསུམ་
ཁོ་ནར་ངེས་ཏེ། རིགས་ཅན་གསུམ་ལས་གཞན་འཇིག་རྟེན་ལས་འདས་པའི་འབྲས་བུ་དོན་དུ་
གཉེར་བ་མེད་པ་དང་། དེ་གསུམ་ག་ཡང་ཡོད་པའི་ཕྱིར་རོ། །གལ་ཏེ་རིགས་ཅན་གསུམ་གྱི་
འབྲས་བུ་དཀོན་མཆོག་གསུམ་འདིར་བཤད་ན་ཐེག་པ་ཆེན་པོ་ཐུན་མོང་མ་ཡིན་པར་ཇི་ལྟར་
རུང་ཞེ་ན། མི་འགལ་ཏེ། ཉན་ཐོས་དང་རང་སངས་རྒྱས་ཀྱི་འབྲས་བུ་དོན་དུ་གཉེར་བ་ལཡང་
་
- 1
1
9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
དེ་དང་མཐུན་པར་ཐེག་པ་ཆེན་པོའི་དགེ་འདུན་བྱང་ཆུབ་སེམས་དཔའི་ཕྱིར་མི་ལྡོག་པའི་
ཚོགས་དང་ཐེག་པ་ཆེན་པོར་རྟོགས་པའི་ཆོས་འབྲས་བུརརྣམ་པར་བཞག་ནས་ཐེག་པ་ཆེན་པོ་
མཆོག་ཁོ་ནའི་ཚུལ་ལ་སྦྱོར་བའི་ཕྱིར་རོ། །དཔེར་ན་རང་བཞིན་ཐེག་པ་འདོད་པ་ལ་གླང་པོ་
ཆེན་པོའི་ཐེག་པ་སྟེར་བ་བཞིན་ཏེ་དམ་པའི་ཆོས་པད་མ་དཀར་པོ་ནས་བཤད་པ་བཞིན་ནོ། །
དེ་ལྟར་ན་འབྲས་གསུམ་ཁོ་ནའོ། །དེ་སྒྲུབ་པའི་རྒྱུ་ཡང་གཉིས་ཏེ། ཉེ་བར་ལེན་པ་དང་ལྷན་
ཅིག་བྱེད་པའོ། །དང་པོ་ནི་ཁམས་ཡིན་ཏེ་སྒྲིབ་པ་དང་བཅས་པ་དང་སྒྲིབ་པ་མེད་པའི་གནས་
སྐབས་ཐ་དད་ཀྱང་རང་བཞིན་གྱིས་དྲི་མ་མེད་པ་ནི་གཉིས་ཀའི་ངོ་བོ་ཡིན་པས་ན། དྲི་མམེད་
པའི་རྣམ་པར་དག་པ་ནི། དྲི་མ་དང་བཅས་པའི་རྣམ་པར་དག་པ་ལས་བྱུང་བའི་ཕྱིར་རོ། །འདི་
ལྟར་ཁམས་རང་བཞིན་གྱིས་དྲི་མས་དབེན་པར་མ་གྱུར་ན་དེ་ལྟར་ན་དྲི་མ་དང་བཅས་པའི་རྣམ་
པར་དག་པ་མེད་པར་འགྱུར་རོ། །དེ་ལྟར་ན་ཡང་དྲི་མ་རང་བཞིན་དུ་གྱུར་པས་དེ་རྣམ་པར་
དག་པ་ནམ་ཡང་མི་ཐོབ་བོ། །དེས་ན་ཡོངས་སུ་དག་པར་བྱ་བའི་དོན་གྱི་ཡོན་ཏན་དང་ལྡན་ན་
དེ་ཡོངས་སུ་སྦྱོང་བའི་ཡོངས་སུ་དག་པ་འཐད་པའི་ཕྱིར་རོ། །ཞེས་གསུངས་ཏེ། དྲི་མ་རང་
བཞིན་དུ་གྱུར་ན་རྐྱེན་གྱི་ནུས་པ་ཡུལ་མེད་པས་དེ་ཡོངས་སུ་སྦྱོང་བ་མི་འཐད་པའི་ཕྱིར་རོ། །དེ་
ཉིད་ལ་དགོངས་ནས་གལ་ཏེ་གཟུགས་དངོས་པོ་ཡིན་ཏེ་དངོས་པོ་མེད་པ་མ་ཡིན་ན་ནི་ཐེག་
པ་ཆེན་པོ་འདིས་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ཟིལ་གྱིས་མནན་ནས་
ངེས་པར་འབྱུང་བར་མ་འགྱུར་བ་ཞིག་ན་ཞེས་གསུངས་སོ། །དེས་ན་མེད་པར་དགག་པའི་ཐ་
སྙད་ཀྱི་ཡུལ་དུ་གྱུར་པའི་ཁམས་མེད་པར་དགག་པའི་ཐ་སྙད་ཀྱི་ཡུལ་དུ་གྱུར་པའི་ཆོས་ཀྱི་སྐུའི་
ཉེར་ལེན་དུ་བརྗོད་ཀྱི། བསྐྱེད་པར་བྱ་བ་དང་སྐྱེད་པར་བྱེད་པའི་དོན་ཉིད་ནི་དངོས་སུ་ཡོད་པ་
མ་ཡིན་ནོ། །ཐ་སྙད་ཀྱི་ཡུལ་ཞེས་བྱ་བས་ནི་མེད་པར་དགག་པ་རང་བཞིན་དུ་གྲུབ་པ་དེ་ཁོ་
ནར་མེད་པའི་དོན་ཏོ། །ཉེ་བར་ལེན་པའི་རྒྱུ་གཅིག་ལས་འབྲས་བུ་གསུམ་ཇི་ལྟར་འཐད་ཅེ་ན།
t
• 1 2 0



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
ལྷན་ཅིག་བྱེད་པའི་རྐྱེན་གྱི་དབང་གིས་ཏེ། བྱང་ཆུབ་ལ་སོགས་པ་གསུམ་གྱི་རྐྱེན་གྱིས་རིམ་པ་
ཇི་ལྟ་བར་དཀོན་མཆོག་གསུམ་འབྱུང་བ་ཐོབ་པའི་ཕྱིར་རོ། །དེས་ན་རྒྱུ་གཅིག་དང་རྐྱེན་
གསུམ་དུ་ངེས་པས་རྒྱུ་རྐྱེན་ཡང་རྣམ་པ་བཞི་ཁོ་ནར་བལྟའོ། །རྒྱུ་རྐྱེན་བཞི་པོ་འདི་ཡང་རྣམ་པ་
གཉིས་སུ་གནས་ཏེ། ཉེ་བའི་རྒྱུ་རྒྱུད་གཅིག་ཏུ་གཏོགས་པ་དང་། རིང་བའི་རྒྱུ་རྒྱུད་ཐ་དད་པའོ།
དང་པོ་ནི་ཡང་དག་པའི་ལྟ་བ་སྔོན་དུ་བཏང་ནས་ཐོབ་པའི་དོན་དུ་བརྩོན་པ་ཚོགས་ཀྱི་ནི་ལམ་
ནས་བརྩམས་བྱང་ཆུབ་སེམས་དཔའི་ས་བདུན་པའི་བར་དུ་ཐོབ་པའི་རང་བཞིན་གྱི་དགེ་བའི་
ཚོགས་ཀྱིས་ལེགས་པར་སྒྲུབ་པའི་སེམས་ཀྱི་རྒྱུད་སྟོང་པ་ཉིད་ཀྱི་རང་བཞིན་ནི་ཉེ་བར་ལེན་པ་
ཡིན་ཏེ་ཁམས་སོ། །དེའི་འོག་ཏུ་ས་བརྒྱད་པ་ལ་སོགས་པ་སངས་རྒྱས་ཀྱི་སའི་སྦྱོར་བ་ཆེ་
འབྲིང་རྣམ་པ་གསུམ་ལ་ཐོབ་པའི་བྱང་ཆུང་དང་ཡོན་ཏན་དང་ཕྲིན་ལས་གསུམ་ནི་ལྷན་ཅིག་
བྱེད་པའང་ཡིན་ནོ། །ཉེ་བར་ལེན་པ་དང་ལྷན་ཅིག་བྱེད་པ་འདི་བཞི་ཡང་བར་ཆད་མེད་པའི་
ལམ་གྱིས་བསྡུས་པའི་རྡོ་རྗེ་ལྟ་བུའི་ཏིང་ངེ་འཛིན་གྱི་སྐད་ཅིག་གཅིག་གི་གནས་སྐབས་ན་
ཚོགས་པར་ཡོད་པར་བལྟའོ། །དང་པོ་ཐོབ་པའི་དབང་དུ་བྱས་ནས་མོས་པ་སྤྱོད་པའི་གནས་
སྐབས་ནས་ས་བདུན་པའི་བར་དུ་ནི་ཁམས་འབའ་ཞིག་ལས་བྱང་ཆུབ་ལ་སོགས་པ་མ་ཐོབ་
པས། བྱང་ཆུབ་ས་བརྒྱད་པ་ལ་བཞག་ཅིང་ཡོན་ཏན་དགུ་པ་ལ། ཕྲིན་ལས་བཅུ་པ་ལ།
ཁམས་དེའི་གོང་དུ་བཞག་ཀྱང་ཐམས་ཅད་སྐད་ཅིག་མ་གཅིག་ཁོ་ན་ལ་མཐར་ཚོགས་པ་ཉིད་
དོ༑ ༑རིང་བའི་རྒྱུ་རྒྱུད་ཐ་དད་པ་ནི་ཐར་པའི་ལམ་ལ་མི་བརྩོན་པ་ཡང་དག་པའི་ལྟ་བ་མ་སྐྱེས་
པའི་དུས་ཀྱི་ཁམས་ཀྱི་རང་བཞིན་དེ་ཉེ་བར་ལེན་པའི་རྒྱུ་ཡིན་ཏེ། རང་གི་ཚུལ་བཞིན་ཡིད་ལ་
བྱེད་པའི་གནས་ཡིན་པས། དཀོན་མཆོག་གསུམ་གྱི་རྒྱུ་ཡིན་པས་སོ། །དེ་བཞིན་གཤེགས་པ་
སྔ་མའི་བྱང་ཆུབ་དང་། ཡོན་ཏན་དང་། ཕྲིན་ལས་རྣམས་ནི་ལྷན་ཅིག་བྱེད་པའི་རྒྱུ་ཡིན་ཏེ།
གཞན་གྱི་སྒྲའི་རྟེན་ཡིན་པའི་ཕྱིར་རོ། །འདི་ལྟར་དཀོན་མཆོག་གསུམ་འཇིག་རྟེན་དུ་འབྱུང་བ་
- 1 2 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ནི་ཡང་དག་པའི་ལྟ་བ་བསྒོམས་པ་ལས་ཡིན་ནོ། །ཡང་དག་པའི་ལྟ་བ་ཡང་རྒྱུ་དང་རྐྱེན་གཉིས་
ལ་བརྟེན་ནས་འབྱུང་སྟེ། སོ་སོ་རང་གི་ཚུལ་བཞིན་ཡིད་ལ་བྱེད་པ་དང་། གཞན་གྱི་སྒྲའོ། །དེ་
ལ་རང་གི་ཚུལ་བཞིན་ཡིད་ལ་བྱེད་པ་ན། རང་གི་ཁམས་ལ་བརྟེན་ནས་འབྱུང་བ་ཡང་དག་
པའི་ལྟ་བའི་རྒྱུ་ཡིན་ནོ། །གཞན་གྱི་སྒྲ་ཞེས་བྱ་བ་ཡང་གདམས་ངག་གི་རང་བཞིན་དུ་གྱུར་པའི་
གསུང་ རབ་བོ། །དེ་ཡང་མཚན་ཉིད་གསུམ་དང་ལྡན་པ་ཡིན་ཏེ། ཤེས་རབ་ཀྱི་དམིགས་པ་
ཟབ་མོའི་དོན་བརྗོད་པ་དང༌། ཐབས་ཀྱི་དམིགས་པ་རྒྱ་ཆེན་པོའི་དོན་བརྗོད་པདང་། ཤེས་
རབ་དང་ཐབས་ལ་ལེགས་པར་སྦྱོར་བར་བྱེད་པའོ། །དེ་ལྟ་བུ་དེ་ཡང་བྱང་ཆུབ་ལ་སོགས་པ་
གསུམ་ལ་རག་ལས་ཏེ། རང་གི་ཟབ་མོ་མངོན་པར་བྱང་ཆུབ་པས་ཟབ་མོ་སྟོན་པ་དང་།
སྟོབས་བཅུ་ལ་སོགས་པའི་ཡོན་ཏན་གྱིས་ཇི་སྙེད་པའི་དོན་རྒྱ་ཆེར་ཤེས་པས་རྒྱ་ཆེན་པོའི་དོན་
བརྗོད་པ་དང་། ཕྲིན་ལས་ལ་དབང་འབྱོར་བ་དང་། ཟབ་པ་དང་། རྒྱ་ཆེ་བའི་དོན་ལ་ལེགས་
པར་འཇུག་ནུས་པར་བྱེད་ནུས་པའི་བསྟན་པ་འཇུག་གོ །དེས་ན་སངས་རྒྱས་སྔ་མའི་བྱང་ཆུབ་
ལ་སོགས་པའི་རྐྱེན་གྱིས་གཞན་གྱི་སྒྲ་གྲུབ་ལ་ཁམས་མ་སད་པས་རྒྱུ་བྱས་ནས་ཡོངས་སུ་
འཚོལ་བའི་རང་བཞིན་ཚུལ་བཞིན་ཡིད་ལ་བྱེད་པ་གྲུབ་བོ། །དེ་གཉིས་ལས་ནི་དེ་ཁོ་ན་ངེས་
པའི་རང་བཞིན་ཡང་དག་པའི་ལྟ་བ་སྐྱེའོ། །དེ་སྐྱེས་ནས་ཟབ་མོའི་དོན་ཇི་ལྟར་བསྟན་པ་
བཞིན་དུ་སྒོམ་པ་དང་། རྒྱ་ཆེན་པོའི་དོན་ལ་སྤྱོད་པས་རྗེས་སུ་སྒྲུབ་པ་དང་མི་གནས་པའི་མྱ་
ངན་ལས་འདས་པའི་ལམ་མཐའགཉིས་དང་བྲལ་བར་ལེགས་པར་ཞུགས་པར་ཡང་འགྱུར་བ་
ནི༑ ཚོགས་ཀྱི་ལམ་མཐར་ཕྱིན་ཅིང་། སྦྱོར་བའི་ལམ་དང་། མཐོང་བའི་ལམ་དང་། སྒོམ་པའི་
ལམ་གྱི་རིམ་གྱིས་བྱང་ཆུབ་སེམས་དཔའི་ས་བཅུ་མངོན་དུ་བྱེད་དོ། །དེའི་འོག་ཏུ་ནི་རྣམ་པ་
ཐམས་ཅད་མཁྱེན་པ་ཉིད་ཐོབ་བོ། །དེ་ལ་གཞན་གྱི་སྒྲའི་རྟེན་སངས་རྒྱས་སྔ་མའི་བྱང་ཆུབ་ལ་
སོགས་པ་གསུམ་ནི་རྐྱེན་ནོ། །རང་གི་ཁམས་མ་སད་པ་ནི་རྒྱུའོ། །དེ་ལྟར་རིང་བའི་རྒྱུ་རྐྱེན་དེ་
- 1 2 2



，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
ལས་ཀྱང་ཡང་དག་པའི་ལྟ་བ་སྐྱེས་པ་ནས་ས་བདུན་པའི་བར་དུ་གྲུབ་པའི་དགེ་བའི་ཆོས་ཀྱི་
ཁྱད་པར་ཅན་གྱི་ཁམས་ནི་རྒྱུའོ། །དེ་ནས་ས་བརྒྱད་པ་ལ་སོགས་པར་ཐོབ་པའི་བྱང་ཆུབ་དང་
ཡོན་ཏན་དང་ཕྲིན་ལས་ནི་རྐྱེནཏོ། །དེ་ནི་ཉེ་བའི་རྒྱུ་རྐྱེན་ཡིན་ལ། དེ་ལས་ནི་འབྲས་བུ་སྐད་
ཅིག་མ་གཅིག་ལ་ཆོས་ཐམས་ཅད་མངོན་པར་བྱང་ཆུབ་པས་སངས་རྒྱས་དཀོན་མཆོག་
མཚུངས་པ་མེད་པའི་ཡོན་ཏན་གྱི་ཆེ་བ་སྐད་ཅིག་མ་གཉིས་པ་ལ་ཐོབ་པས་ནི་ཆོས་དཀོན་
མཆོག་སྟེ། ཆོས་ཀྱི་འཁོར་ལོ་བླ་ན་མེད་པའི་ཡན་ལག་ཐོབ་པའི་ཕྱིར་རོ། །དེས་ན་ཕྲིན་ལས་
དབང་འབྱོར་པས་ཚོགས་ཡོངས་སུ་བསྡུས་པའི་ནུས་པ་ཐོབ་པ་ནི་དགེ་འདུན་དཀོན་མཆོག་
ཡིན་ཏེ། སྐུ་གསུམ་ཐོབ་པ་ན་དེ་ལྟར་དཀོན་མཆོག་གསུམ་འབྱུང་བ་ཐོབ་པར་བལྟའོ། །ཀུན་
རྫོབ་ཀྱི་ཐ་སྙད་ཀྱི་ལམ་དུ་ནི་དུས་ཕྱིས་འགྱུར་བར་ཟད་དོ། །དེ་ལྟར་ན་ཉེ་བར་ལེན་པ་གཅིག་
ལས་ལྷན་ཅིག་བྱེད་པའི་རྐྱེན་གསུམ་གྱི་དབང་གིས་འབྲས་བུ་གསུམ་འབྱུང་བར་བལྟའོ། །
དེས་ན་འབྲས་བུ་དཀོན་མཆོག་གསུམ་དང་དེའི་ཉེ་བའི་རྒྱུ་རྐྱེན་བཞི་དང༌། རིང་བའི་རྒྱུ་རྐྱེན་
བཞི་པོ་འདི་མཐའ་དག་ཀྱང་ཁམས་ཉིད་དོ། །འདི་ལྟར་སྟོང་པ་ཉིད་ཀྱི་རང་བཞིན་དུ་གྱུར་པའི་
སེམས་ཀྱི་རྒྱུད་ནི་ཁམས་ཡིན་ནོ། །དེ་ཡང་རྣམ་པ་གསུམ་སྟེ། སྒྲུབ་པར་བྱེད་པའི་གང་ཟག་
གཅིག་ལ་ལྟོས་ནས་གནས་པའི་ཁམས་དང་། སད་པའི་ཁམས་དང་རྣམ་པར་སྨིན་པའི་ཁམས་
སོ༑ ༑དེ་ལ་རིང་བའི་རྒྱུ་ཤིན་ཏུ་རྣམ་པར་མ་དག་པ་རང་གི་རྒྱུད་དུ་གཏོགས་པ་དང་། རིང་བའི་
རྐྱེན་ཤིན་ཏུ་རྣམ་པར་དག་པ་གཞན་གྱི་རྒྱུད་དུ་གཏོགས་པའི་བྱང་ཆུབ་ལ་སོགས་པ་ནི་གང་
ཟག་དེས་མ་བསྒྲུབས་པརརྣམ་པར་གནས་པས་ན་རང་བཞིན་དུ་གནས་པའི་ཁམས་ཞེས་བྱའོ།།
དེའི་ཉེ་བའི་རྒྱུ་དང་རྐྱེན་རང་གི་རྒྱུད་དུ་གཏོགས་པ་ནི་སད་པའི་ཁམས་ཏེ། རང་གིས་ཁྱད་པར་
དུ་ཁམས་སྨིན་པར་བྱས་པའི་ཕྱིར། དེའི་འོག་ཏུ་འབྲས་བུ་དཀོན་མཆོག་གསུམ་འབྱུང་བ་ཐོབ་
པ་ནི་ཤིན་ཏུ་རྣམ་པར་དག་པའི་རང་བཞིན་རང་གི་རྒྱུད་དུ་གཏོགས་པ་རྣམ་པར་སྨིན་པའི་
- 1 2 3 -



0
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཁམས་ཡིན་ནོ། །དེ་ལྟ་ན་རིགས་ཅན་གསུམ་གྱི་དོན་དུ་གཉེར་བའི་ཡུལ་འབྲས་བུ་དཀོན་
མཆོག་གསུམ་དང༌། ཉེ་བར་ལེན་པའི་རྒྱུ་ཁམས་དང༌། ལྷན་ཅིག་བྱེད་པའི་རྐྱེན་བྱང་ཆུབ་ལ་
སོགས་པ་གསུམ་སྟེ། རྒྱུ་འབྲས་བདུན་ཁོ་ནར་ངེས་པས་དཀོན་མཆོག་གི་འཁོར་ལོ་དང་སྦྱར་
ནས་ཀྱང་གྲངས་འདི་ཙམ་གྱིས་སྐྱེས་བུའི་དོན་མ་ཚང་བ་མེད་པར་གནས་སོ། །གྲངས་སོ། །གོ་
རིམ་ཡང་དཀོན་མཆོག་གསུམ་ནི་སྐྱེ་བའི་རིམ་པ་ཇི་ལྟ་བར་བསྟན་པའོ། །ལྷན་ཅིག་བྱེད་པ་
དང་ལྡན་པའི་རྒྱུ་ཡང་དགེ་འདུན་ལ་ཡོད་པས། དགེ་འདུན་གྱི་རྗེས་ལ་ཁམས་སོ། །ཉེ་བར་
ལེན་པ་དེ་ལས་བྱུང་བའི་འབྲས་བུ་ཡིན་པས་བྱང་ཆུབ་དེའི་འོག་ཏུ་བསྟན་ཏོ། །དེ་ལ་ཡོན་ཏན་
བརྟེན་པས་དེའི་འོག་ཏུ་ཡོན་ཏན་ནོ། །ཡོན་ཏན་དེས་ཀྱང་རྗེས་སུ་མཐུན་པའི་ཕྲིན་ལས་འགྲུབ་
པས་དེའི་འོག་ཏུ་ཕྲིན་ལས་བསྟན་ཏོ། །དེ་ལྟར་སྟོན་པའི་གོ་རིམ་གྱི་ཚིགས་སུ་བཅད་པསནི་མི་
གནས་པའི་མྱ་ངན་ལས་འདས་པའི་འཁོར་ལོའི་ཚུལ་གསལ་བར་བྱས་སོ། །གླེང་གཞིའི་
ཚིགས་སུ་བཅད་པས་ནི་རྒྱུ་གཅིག་ལ་ལྟོས་ནས་རྒྱུ་རྐྱེན་རྣམ་པར་བཞག་པའི་དཀོན་མཆོག་གི་
འཁོར་ལོ་གསལ་བར་བྱས་པས་སོ། །འཆད་པར་འགྱུར་བའི་རྒྱུ་རྐྱེན་རྣམ་པར་བཞག་པསཞི།
རྒྱུ་རྐྱེན་རྒྱུད་ཐ་དད་པ་རྣམ་པར་བཞག་ནས་དཀོན་མཆོག་གི་འཁོར་ལོའི་ཚུལ་གསལ་བར་
མཛད་དོ། །ལུསརྣམ་པར་བཞག་པའི་དོན་བསྡུས་པའོ། ། །
ཚིག་གི་དོན་བརྗོད་པར་བྱའོ། །འདིར་རྡོ་རྗེའི་གནས་རྣམས་ཀྱི་སྒྲ་བཤད་པའི་རྒྱུ་
དང༌། འཇུག་པའི་གཞི་དང་། ལུང་དང་སྦྱར་བ་གསུམ་སྟོན་པས། ཚིགས་སུ་བཅད་པ་དང་པོ་
འཆད་དོ། །དེ་ལ་དང་པོ་བཤད་པའི་རྒྱུ་སྟོན་པ་ནི། རྟོགས་པའི་དོན་ཞེས་བྱ་བ་ལ་སོགས་པའོ།།
རྟོགས་པའི་དོན་ཅེས་བྱ་བས་ནི་བརྗོད་པའི་དོན་སེལ་བའོ། །བརྗོད་དུ་མེད་པའི་ཕྱིར་ན་རྡོ་རྗེ་
ལྟ་བུ་ཞེས་བྱའོ། །རྡོ་རྗེའི་གནས་འདི་བདུན་དམིགས་པ་མེད་པའི་ཡེ་ཤེས་ཀྱིས་རྟོགས་པར་བྱ་
བ་ཙམ་ཡིན་གྱི། བརྗོད་དུ་མེད་པ་ཡང་དོན་དམ་པའི་རང་བཞིན་ཡིན་པའི་ཕྱིར་རོ། །དོན་དམ་
ཁ 1 2 4



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
པ་ནི་ངག་གི་ཡུལ་མ་ཡིན་པའི་ཕྱིར་ཏེ། རྣམ་པར་རྟོག་པའི་ཀུན་རྫོབ་ཡིན་པས་དོན་དམ་པ་
རྟོག་པའི་ཡུལ་མ་ཡིན་པའི་ཕྱིར་རོ། །ངག་གི་རྗོད་བྱེད་དུ་མེད་པའི་དོན་ཀྱང་འདིར་སྒྲ་དང་རྟོག་
པའི་ཞེན་གཞི་མ་ཡིན་པ་ལ་འདོད་དེ། དངོས་སུ་སྒྲའི་ཤེས་པ་ལ་མི་སྣང་བ་ཙམ་ནི་མ་ཡིན་ནོ།།
དེ་ལྟ་མ་ཡིན་ན་ནི། ཀུན་རྫོབ་པ་བུམ་པ་ལ་སོགས་པ་ཡང་དེ་ལྟར་ཐལ་བའི་ཕྱིར་རོ། །སྒྲ་རྟོག་
གི་ཞེན་ཡུལ་མ་ཡིན་པ་ཡང་མཚན་ཉིད་མཐའ་དག་དང་བྲལ་བའི་ཕྱིར་རོ། །དེ་འདྲ་བའི་དོན་
གསལ་བར་བྱེད་པའི་ཡི་གེ་ནི། དོན་དེ་མངོན་དུ་བྱེད་པའི་གཞི་ཡིན་པས་གནས་ཞེས་བརྗོད་
དོ༑ ༑བྱེད་པའི་ཡི་གེ་ནི། དོན་དེ་མངོན་དུ་བྱེད་པའི་གཞི་ཡིན་པས་གནས་ཞེས་བརྗོད་དོ། །
དོན་དེ་ཉིད་གསལ་བར་བྱེད་པ་ནི་དེ་ལ་ཞེས་བྱ་བ་ལ་སོགས་པའོ། །ཕིགས་པར་དཀའ་བའི་
ཕྱིར་ཞེས་བྱ་བས་ནི་རྡོ་རྗེ་ལྟ་བུ་ཉིད་དུ་བརྗོད་པའི་རྒྱུ་མཚན་བརྗོད་པའོ། །མི་ཕིགས་པ་ཡང་སྒྲ་
དང་རྣམ་པར་རྟོག་པ་དེས་རྟོགས་པར་མི་ནུས་པས་ཏེ། དེ་དག་ནི་ཀུན་རྫོབ་པའི་དོན་ལས་
འཇུག་པས་སོ། །བརྗོད་དུ་མེད་པའི་རང་བཞིན་སོ་སོ་རང་གིས་རིག་པར་བྱ་བའི་དོན་ཅེས་བྱ་
བ་ནི་རྡོ་རྗེ་ལྟ་བུར་བརྗོད་པར་བྱ་བའི་དོན་གྱི་ངོ་བོ་སྟེ། རྒྱུ་མཚན་དང་ལྡན་པ་སྟོན་པའོ། །དོན་
དེ་བརྗོད་པའི་ཡི་གེ་གང་ཡིན་པ་དེ་དག་ནི་གནས་ཞེས་བརྗོད་དེ། རྒྱུ་མཚན་ཅིས་ཞེན། དེའི་
རྟེན་དུ་གྱུར་པའི་ཕྱིར་རོ་ཞེས་བྱ་བའོ། །རྟེན་དུ་གྱུར་པ་ཡང་དེ་ལ་བརྟེན་ནས་དེ་ཐོབ་ཅིང་མངོན་
དུ་བྱེད་པའི་གཞི་ཡིན་པས་སོ། །གལ་ཏེ་རྟོགས་པར་དཀའ་དང་། བརྗོད་དུ་མེད་པའི་རང་
བཞིན་དུ་བསྟན་མ་ཐག་པ་མ་ཡིན་ནམ། དོན་དེ་བརྗོད་པའི་ཡི་གེ་གང་ཡིན་ཞེས་བྱ་བ་ཇི་ལྟར་
མི་འགལ། ཞེན་ནས་ཀྱང་བརྗོད་དུ་མེད་པ་ལ་ནི་དོན་དེ་བརྗོད་པའི་ཡི་གེ་མི་སྲིད་ལ། དོན་དེ་
ལ་རྗོད་བྱེད་ཀྱི་ཡི་གེ་སྲིད་ན་ཡང་། བརྗོད་དུ་མེད་པར་མི་རུང་ངོ་ཞེ་ན། དེ་ཐོབ་པ་དང་རྗེས་
སུ་མཐུན་པའི་ལམ་སྟོན་པར་བྱེད་པས་ན་དོན་དེ་བརྗོད་པ་ཞེས་གསུངས་སོ། །དེ་མངོན་དུ་
བྱེད་པར་ནུས་པའི་ལམ་ནི་རྗེས་སུ་མཐུན་པའི་ལམ་ཡིན་ལ། ལམ་དེའི་དམིགས་པ་བརྗོད་
- 1 2 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པའི་ཚིག་དག་ནི་ལམ་སྟོན་པ་ཞེས་བྱ་བའོ། །དེས་ན་སྒྲ་གང་བརྗོད་པ་ལས་དོན་གང་དུ་སྣང་
བའི་རྣམ་པར་རྟོག་པ་སྐྱེས་པའི་རྟོག་པ་དེའི་ཡུལ་ནི་བརྗོད་པར་བྱ་བ་ཡིན་ན། དེ་ལྟ་ཡིན་དང་
སྟོང་པ་ཉིད་ལ་སོགས་པ་བརྗོད་པའི་སྒྲ་ལས་སྟོང་པའི་དོན་དུ་སྒྲོ་འདོགས་པས་མི་སྟོང་པའི་
དོན་སྒྲོ་འདོགས་པ་གཅོད་པའི་རྣམ་པར་རྟོག་པ་སྐྱེ་བ་ན། བཏགས་པའི་དོན་དེ་ནི་བརྗོད་བྱ་
ཡིན་ལ། དེར་རྟོགས་པའི་ལམ་ཡིན་ནོ། །དེས་ན་ལམ་གྱི་དམིགས་པ་དངོས་སུ་བརྗོད་པའི་
ཕྱིར་ལམ་བརྗོད་པ་ཞེས་བྱའོ། །དེ་སྒོམ་པ་ལས་ནི་རྣམ་པར་རྟོག་པའི་དྲ་བ་མཐའ་དག་དང་
བྲལ་བ་དམིགས་པ་མེད་པའི་དོན་དམ་པའི་ཤེས་རབ་སྐྱེ་ལ་དེས་ནི་ཆོས་མངོན་དུ་བྱེད་དོ། །
ཆོས་དེ་ལམ་གྱིས་ནི་མངོན་དུ་བྱེད་པ་ཡང་མ་ཡིན་པས་ལམ་འཇུག་པར་བྱེད་པའི་ཆོས་ཀྱིས་
བརྗོད་པར་མི་ནུས་སོ། །དེས་ན་མདོ་སྡེ་རྒྱན་ནས། གང་ཕྱིར་སོ་སོར་རང་རིག་བྱ་ཕྱིར་བཅོམ་
ལྡན་འདས་ཀྱིས་ཆོས་མ་བསྟན། །ཐུགས་རྗེའི་བདག་ཉིད་སྦྲུལ་ཆེན་ལྟ་བུས་རིགས་བཤད་
དབུགས་འདྲའི་ཆོས་རྣམས་ཀྱིས། །སྐྱེ་བོ་ཉིད་ཀྱི་ཆོས་ལ་ཀུན་ནས་དྲངས་ཏེ་ཉིད་ཀྱི་ཞལ་གྱི་སྒོ།།
རྣམ་པར་དག་པ་ཐུན་མོང་རྒྱ་ཆེན་ཟད་མི་ཤེས་ལ་ཡང་དག་བཀོད། །ཅེས་གསུངས་སོ། །གལ་
ཏེགཏོགས་པའི་དོན་དམ་པའི་རང་བཞིན་བརྗོད་པར་བྱ་བ་མ་ཡིན་པས་ན་ཁམས་བརྗོད་པར་
བྱ་བ་མ་ཡིན་པར་གྲུབ་སྟེ། དོན་དམ་པའི་རང་བཞིན་ཡིན་པའི་ཕྱིར་རོ། །ཀུན་རྫོབ་ཀྱི་ངོ་བོས་
བསྡུས་པ་ཡོན་ཏན་དང༌། ཕྲིན་ལས་ལ་སོགས་པ་དག་ཅི་བརྗོད་བྱ་མ་ཡིན་ཞེ་ན། རྡོ་རྗེའི་
གནས་བདུན་པོ་འདི་མཐའ་དག་ཁམས་ཀྱི་རང་བཞིན་དུ་བསྡུས་པ་ནི་སྔར་བཤད་ཟིན་པ་ཉིད་
དོ༑ །དེས་ན་ཁམས་བརྗོད་པར་བྱ་བ་མ་ཡིན་པར་གྲུབ་པ་ཉིད་ཀྱིས་རྡོ་རྗེའི་གནས་བདུན་
བརྗོད་བྱ་མ་ཡིན་པར་གྲུབ་བོ། །གཞན་ཡང་འདིར་རྡོ་རྗེའི་གནས་བདུན་བརྗོད་པས་ནི།
ཁམས་ཇི་ལྟ་བ་བཞིན་རྟོགས་པར་བྱེད་པ་ཡིན་ཏེ། སྤྲོས་པ་མེད་པའི་ཁམས་དེ་དོན་དམ་པའི་
ཡིན་ན་འཁོར་བ་དང་མྱ་ངན་ལས་འདས་པའི་ཐ་སྙད་ཇི་ལྟར་འཐད་ཅེས་དོགས་ན། རྣམ་པར་
- 1 2 6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
དག་པའི་རང་བཞིན་མྱ་ངན་ལས་འདས་པའི་ཐ་སྙད་ཀྱི་རྟེན་དཀོན་མཆོག་གསུམ་དང་། དག་
པར་བྱེད་པའི་རྐྱེན་བྱང་ཆུབ་ལ་སོགས་གསུམ་བཤད་པས་གློ་བུར་གྱི་སྤངས་པའི་མཚན་ཉིད་
གྲུབ་བོ། །གང་གི་ཚེ་རྐྱེན་དེ་ལས་འབྲས་བུ་དེ་མངོན་དུ་མ་གྱུར་པ་ན་འཁོར་བའི་ཐ་སྙད་ཀྱང་
གྲུབ་པས་དེ་གཉིས་མི་འགལ་བར་བསྟན་པ་ཡིན་ལ། དེས་ཀྱང་ཁམས་གསལ་བར་བྱེད་པ་
ཡིན་ནོ། །དེས་ན་བསྟན་བཅོས་འདིར་ནི་ཁམས་བསྟན་ལ་འབེབ་པ་ཡིན་ལ། བསྟན་བཅོས་
ཀྱི་དོན་ཡང་བརྗོད་བྱ་མ་ཡིན་པས་རྡོ་རྗེའི་གནས་བདུན་པོ་བསྟན་བཅོས་ཀྱི་དོན་དུ་ཇི་ལྟར་
འདུས་པ་དེ་ལྟར་བརྗོད་པར་བྱ་བ་མ་ཡིན་ནོ། །ཞེས་གྲུབ་པ་ཁོ་ནའོ། །རྟོགས་པའི་དོན་ཅེས་བྱ་
བ་ལ་སོགས་པས་བསྟན་པ་དང་། དེ་ལ་ཞེས་བྱ་བ་ལ་སོགས་པས་བཤད་པའི་མཇུག་བསྡུ་བ་
ན་དེ་ལྟར་ཞེས་བྱབའོ།
གཉིས་པ་སྒྲ་འཇུག་པའི་ཡུལ་སྟོན་པ་ནི། དེ་ལ་དོན་ནི་ཞེས་བྱ་བ་སོགས་པ།
དོན་འདིས་ནི་ཤིན་ཏུ་རྟོགས་དཀའ་བར་མདོ་ནས་གསུངས་སོ་ཞེས་མདོ་དང་སྦྱོར་བ་ནི། རྡོ་
རྗེའི་གནས་བསྟན་པ་དེ་ཡང་ཞེས་བྱ་བ་ལ་སོགས་པའོ། །འཇིག་རྟེན་ན་སངས་རྒྱས་ལ་བལྟ་
བར་བྱ་བ་དང༌། ཆོས་ལ་མཉན་པར་བྱ་བ་དང༌། དགེ་འདུན་ལ་བསྙེན་བཀུར་གྱིས་ཕན་
གདགས་པའི་ཞིང་དུ་རྣམ་པར་རྟོག་པ་ཡོད་པས་ན། དེ་བཞིན་གཤེགས་པ་བསྟན་དུ་མེད་པ་ལ་
སོགས་པར་བཤད་པར་ཟད་ཀྱི། གསུམ་ག་ཡང་ལྟ་བ་ལ་སོགས་པ་གསུམ་གར་ཡང་བྱར་མེད་
པར་འདྲའོ། །ཡུལ་དེ་ཞེས་བྱ་བ་ནི་སྣང་བ་མེད་པའི་ཤེས་རབ་ཀྱི་ཡུལ་ལོ། །སྤྱོད་ཡུལ་ཞེས་བྱ་
བ་ནི་སྣང་བ་དང་བཅས་པའི་ཡེ་ཤེས་རྗེས་ལ་ཐོབ་པའི་ཡུལ་ལོ། །གལ་ཏེ་ཐོས་པ་དང་།
བསམ་པའི་ཤེས་པས་ཞེན་ཡུལ་དུ་བྱར་མེད་པ་དེ་སྣང་བ་དང་བཅས་པའི་སྤྱོད་ཡུལ་དུ་ཇི་ལྟར་
འཐད་ཅེ་ན། བདེན་ཏེ་རང་བཞིན་སྒྲུབ་པས་སྤྱོད་ཡུལ་དུ་བྱེད་པ་ནི་མ་ཡིན་གྱི། འོན་ཀྱང་ཕྱིན་
ཅི་ལོག་གི་འཛིན་པ་འགོག་པས་སྒྲ་རྟོག་གི་སྤྱོད་ཡུལ་དུ་བྱེད་པར་བསྟན་པ་མི་འགལ་ལོ། །དེ་
- ] 2 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བཞིན་གཤེགས་པ་མ་ཡིན་པ་གཞན་གྱིས་ནི་དེ་བཞིན་གཤེགས་པ་ལ་དད་པའི་དབང་མ་
གཏོགས་པར་འཛིན་པ་འགོག་པའི་ཐ་སྙད་ཀྱིས་ཀྱང་སྤྱོད་ཡུལ་དུ་བྱ་བར་མི་ནུས་ཏེ། མངོན་དུ་
བྱར་མི་ནུས་པ་དང་། དཔག་པར་བྱར་ཡང་མེད་པའི་ཕྱིར་རོ། །དེས་ན་ཤཱ་རིའི་བུ་དོན་འདི་ནི་
རེ་ཞིག་ཉན་ཐོས་དང་རང་སངས་རྒྱས་ཐམས་ཅད་ཀྱིས་ཀྱང་རང་གི་ཤེས་རབ་ཀྱིས་ཡང་དག་
པར་ཤེས་པའམ། བལྟ་བའམ། བཏགས་པར་མི་ནུས་ན་ཞེས་གསུངས་ཏེ། སྦྱོར་བ་དང་།
དངོས་གཞི་དང་། མཇུག་གི་ཤེས་པས་སམ། སྦྱོར་བ་དང་མཐོང་བ་དང་སྒོམ་པའི་ཤེས་པས་མི་
རྟོག་པའི་ཕྱིར་རིམ་པ་བཞིན་སྦྱར་རོ། །དོན་དམ་པ་ལ་སེམས་ཅན་གྱི་ཁམས་དང་། དེ་བཞིན་
གཤེགས་པའི་སྙིང་པོ་དང་། ཆོས་ཀྱི་སྐུ་ཞེས་བྱ་བ་རྣམ་པ་གསུམ་དུ་བརྗོད་པ་ནི། མ་དག་པ་
དང༌། དག་པ་དང་ཤིན་ཏུ་རྣམ་པར་དག་པའི་གནས་སྐབས་གསུམ་ལ་གྲངས་བཞིན་དགོངས་
པའོ། །མྱ་ངན་ལས་འདས་པའི་དབྱིངས་ཞེས་བྱ་བ་ནི་སྒྲིབ་པ་ཐམས་ཅད་སྤངས་པའི་རང་
བཞིན་ནོ། །སྒྲིབ་པ་མཐའ་དག་ཀྱང་ཕུང་པོ་ལྔས་བསྡུས་པའི་ཕྱིར། ཕུང་པོ་ལྷག་མ་མེད་པའི་
མྱ་ངན་ལས་འདས་པའི་ཉན་ཐོས་དང་རང་སངས་རྒྱས་ལ་ཡང་མྱ་ངན་ལས་འདས་པ་དེ་འདྲ་བ་
ཡོད་དོ་སྙམ་དུ་རྟོག་པ་དགག་པའི་ཕྱིར་མྱ་ངན་ལས་འདས་པའི་དབྱིངས་ཞེས་བགྱི་བ་དེ་ནི་དེ་
བཞིན་གཤེགས་པའི་ཆོས་ཀྱི་སྐུའི་ཚིག་བླ་དྭགས་སོ་ཞེས་གསུངས་ཏེ། ཡོན་ཏན་གྱི་རྣམ་པ་
ཐམས་ཅད་ཀྱི་མཛོད་དུ་གྱུར་པའི་ཡེ་ཤེས་ཕུན་སུམ་ཚོགས་པ་ནི་ཆོས་ཀྱི་སྐུ་ཡིན་ནོ། །དེསནི་
ཆོས་ཀྱི་སྐུ་མ་ཐོབ་བར་ནི། མྱ་ངན་ལས་འདས་པའི་རང་བཞིན་མི་ཐོབ་བོ། །དེ་ལྟར་ཡངཇི་
སྲིད་སངས་རྒྱས་མ་ཐོབ་པར། །དེ་སྲིད་མྱ་ངན་འདས་མི་ཐོབ། །འོད་དང་འོད་ཟེར་སྤངསནས་
ནི༑ ༑ཉི་མ་བལྟ་བར་མི་ནུས་བཞིན་ཞེས་འཆད་པར་འགྱུར་རོ། །རྣམ་པར་དབྱེར་མེད་པའི་
ཆོས་དང་ལྡན་པ་ཞེས་བྱ་བ་ནི། ལྷན་ཅིག་ངེས་པའི་རང་བཞིན་ཅན་ཏེ། ཡོན་ཏན་དེ་དག་ཆོས་
ཀྱི་སྐུ་ལ་རྟག་ཏུ་ངེས་པས་ཐོག་མ་ནས་ཡོད་པའི་ཕྱིར་མ་སྐྱེས་པར་བསྟན་ཏོ། །མ་བྲལ་བའི་ཡེ་
- 1 2 8



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
ཤེས་ཀྱི་ཡོན་ཏན་ཅན་ཞེས་བྱ་བནི། སྒྲིབ་བྱེད་དང་བྲལ་བའི་ཤེས་པ་ལ་གནས་པ་ཡང་མཡིན་
ཏེ༑ སྒྲིབ་པ་གདོད་མ་ནས་མ་གྲུབ་པའི་ཕྱིར་རོ། །དེས་ན་སྒྲིབ་པ་སྤངས་པ་ལམི་ལྟོས་པར་
གནས་པའི་ཕྱིར་བསལ་བར་བྱ་བ་མ་ཡིན་པར་བསྟན་ཏོ། །རྟོག་པར་མི་མཛད་པ་ནི། སྤྱིར་
མཛད་པ་ལ་རྟོག་པ་མེད་པའོ། །རྣམ་པར་རྟོག་པར་མི་མཛད་པ་ནི་བྱེ་བྲག་ཏུ་འདི་དང་འདི་
བྱའོ་ཞེས་རྟོག་པ་མེད་པའོ། །དེ་ལྟར་མདོར་བསྡུས་ནས་རྡོ་ རྗེའི་གནས་བདུན་པོ་འདི་ནི།
བསྟན་བཅོས་འདི་མཐའ་དག་གི་ལུས་སུ་རིག་པར་བྱའོ། །ཇི་ལྟར་ན་མདོར་བསྡུས་པས་ལུས་
ཡིན་ཞེ་ན། བསྟན་པའི་སྒོ་བསྡུས་པའི་དོན་གྱིས་ན་ཞེས་གསུངས་ཏེ། བསྟན་པར་འཇུག་པའི་
རྒྱུའི་དོན་ནི་བསྟན་པའི་སྒོ་ཡིན་ལ། དོན་དེ་ཡང་བསྡུས་པའི་དོན་གྱིས་ཏེ། བསྡུས་པའི་རང་
བཞིན་གྱིས་ནའོ། །འདི་བདུན་ནི་བསྟན་བཅོས་འདིའི་ལུས་ཀྱི་རང་བཞིན་ཡིན་ནོ་ཞེས་བསྟན་
བཅོས་ཀྱི་ལུས་ཀྱི་དངོས་པོ་ཉེ་བར་བསྟན་པའོ། །དེ་ལྟར་ལུས་ཀྱི་དངོས་པོ་ཉེ་བར་བཀོད་ནས།
ལུས་ཀྱི་དོན་དེའི་གྲངས་ངེས་པ་འཆད་པ་ནི། འདི་དག་རང་མཚན་ཉིད་ཀྱིས་ཞེས་བྱ་བ་ལ་
སོགས་པ་ཚིགས་སུ་བཅད་པའོ། །རང་མཚན་ཉིད་ཀྱིས་རྗེས་འབྲེལ་བ་ཞེས་བྱ་བནི། རང་གི་
མཚན་ཉིད་ཀྱི་སྒོ་ནས་དངོས་པོ་བདུན་ཁོ་ནར་ངེས་པར་བསྟན་པའོ། །མདོ་འགའ་ལསགནས་
འགའ་ཞིག་བསྟན་པར་ཟད་དེ། མདོ་སྡེ་གཅིག་ཏུ་འདི་རང་གི་མཚན་ཉིད་ཀྱིས་མ་ཚང་བ་མེད་
པར་བསྟན་པས་ན། རང་གི་མཚན་ཉིད་ཀྱིས་རྗེས་སུ་འབྲེལ་བར་བསྟན་ཏོ་ཞེས་བྱ་བའི་དོན་
ཏོ༑ ༑རྗེས་སུ་འབྲེལ་བ་ནི་ཕན་ཚུན་མ་བྲལ་བ་དང་རྣམ་པར་མ་ཆད་པ་ལ་བརྗོད་པའོ། །དེ་
ཡང་རྣམ་པགཉིསཏེ། རྒྱུ་དང་འབྲས་བུརྣམ་པ་བདུནངེས་པའི་རང་བཞིན་དུ། གླེང་གཞི་ཉིད་
ནས་བདུན་གའི་རྗེས་སུ་འབྲེལ་བ་ཙམ་བསྟན་ཀྱང་། སོ་སོ་རང་གི་རང་བཞིན་བཅས་པར་
དངོས་པོ་བདུན་ཚང་བར་བསྟན་པའི་རྗེས་སུ་འབྲེལ་བ་ནི། ཉན་ཐོས་དང་བྱང་ཆུབ་སེམས་
དཔའི་ཡོན་ཏན་བསྔགས་པའི་རྗེས་ཐོགས་ལ་དཀོན་མཆོག་གསུམ་གྱི་གླེང་གཞི་བསྟན་ལ།
- 1 2 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བྱང་ཆུབ་སེམས་དཔའ་ཆོས་ཀྱི་དབྱེ་བ་དྲུག་ཅུ་དེའི་འོག་ཏུ་བསྟན་པས་ནི་ཁམས་བསྟན་ཅིང་།
དེ་ཉིད་ཀྱི་རྗེས་ཐོགས་ལ་རྒྱལ་བའི་ཆོས་ཀྱི་དབྱེ་བ་བརྒྱ་བཅུ་བསྟན་པས་ནི་བྱང་ཆུབ་དང་ཡོན་
ཏན་དང་ཕྲིན་ལས་བསྟན་ཏེ། དེ་ལྟར་གནས་བདུན་རང་གི་མཚན་ཉིད་ཀྱི་རྗེས་སུ་འབྲེལ་བ་
བསྟན་པ་ཡིན་ནོ། །རྡོ་རྗེ་གནས་བདུན་པོ་འདི་དག་ལས་ཞེས་བྱ་བ་ནས། བྱང་ཆུབ་སེམས་
དཔའ་དང་དེ་བཞིན་གཤེགས་པའི་ཆོས་ཀྱི་དབྱེ་བ་བསྟན་པ་ལས་སོ་ཞེས་བྱ་བའི་བར་གྱིས་ནི་
རྩ་བའི་དོན་ཙམ་འགྲེལ་པར་བཀོད་པའོ། །དེ་ཉིད་གསལ་བར་བྱེད་པས་རྒྱས་པར་འཆད་པ་
ནི༔ དེ་ལས་ཞེས་བྱ་བ་ལ་སོགས་པས་ཏེ། འདི་ནི་རྩ་བར་དངོས་སུ་མ་བརྗོད་པའི་དོན་ཕན་
ཚུན་རྒྱུ་འབྲས་རྗེས་སུ་འབྲེལ་བ་བསྟན་པས། དངོས་པོ་བདུན་གྱི་རྗེས་འབྲེལ་བར་བསྟན་པ་
ཙམ་མདོའི་གླེང་གཞིའི་དོན་བཀོད་པའོ། །དེ་ཡང་འདི་སྐད་དུ། འདི་སྐད་བདག་གིས་ཐོས་
པས་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་བྱ་རྒོད་ཀྱི་ཕུང་པོའི་རི། སྔོན་རྒྱལ་
བ་བཞུགས་པའི་མཆོད་རྟེན་ཆེན་པོ། དེ་བཞིན་གཤེགས་པས་བྱིན་གྱིས་བརླབ་བྱའི་བྱིན་གྱིས་
བརླབས་པའི་སའི་སྙིང་པོ་ཞེས་བྱ་བ་ནས། ཡོན་ཏན་ཚད་མེད་ལས་ཡང་དག་པར་འབྱུང་བ་དེ་
བཞིན་གཤེགས་པའི་སྤྱོད་ཡུལ་ན། བཅོམ་ལྡན་འདས་ཆོས་ཐམས་ཅད་མཉམ་པ་ཉིད་དུ་
མངོན་པར་རྫོགས་པར་སངས་རྒྱས་པ། ཆོས་ཀྱི་འཁོར་ལོ་ལེགས་པར་བསྐོར་བ། སློབ་མའི་
ཚོགས་ཤིན་ཏུ་དུལ་བ་མཐའ་ཡས་པ་མངའ་བ། ཆོས་ཐམས་ཅད་ལ་མངའ་བརྙེས་པ། སེམས་
ཅན་ཐམས་ཅད་ཀྱི་བསམ་པའི་ཚུལ་ལེགས་པར་མཁྱེན་པ། དབང་པོ་མཆོག་གི་ཕ་རོལཏུ་
ཕྱིན་པ། སེམས་ཅན་ཐམས་ཅད་ཀྱི་ཉོན་མོངས་པའི་བག་ཆགས་ཀྱི་མཚམས་སྦྱོར་བ་འཇོམས་
པ་ལ་མཁས་པ། སངས་རྒྱས་ཀྱི་མཛད་པ་ལྷུན་གྱིས་གྲུབ་ཅིང་རྒྱུན་མི་ཆད་པ། དགེ་སློང་སྟོང་
ཕྲག་དྲུག་ཅུའི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། ཐམས་ཅད་
ཀྱང་ཅང་ཤེས་པ་ཞེས་བྱ་བ་ལ་སོགས་པས་ཉན་ཐོས་དང་བྱང་ཆུབ་སེམས་དཔའི་ཡོན་ཏན་
- 1 3 0



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡༽
བསྔགས་པ་བསྟན་ནས། བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་པ་དང་
ཡང་ཐབས་གཅིག་གོ་ཞེས་གསུངས་སོ། །དེ་ལས་སོ་སོའི་སྐྱེ་བོ་དང་སློབ་པ་དང་མི་སློབ་པ་དང་།
ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་དང་དེ་བཞིན་གཤེགས་པའི་ཆོས་
རྣམས་སམ། འཇིག་རྟེན་པ་དང་འཇིག་རྟེན་ལས་འདས་པ་དང༌། ཁ་ན་མ་ཐོ་བ་དང་བཅས་པ་
དང་ཁ་ན་མ་ཐོ་བ་མེད་པ་དང་། ཟག་པ་དང་བཅས་པ་དང་ཟག་པ་མེད་པ་དང་། འདུས་བྱས་
དང་འདུས་མ་བྱས་ཀྱི་ཆོས་རྣམས་ནི་ཆོས་ཐམས་ཅད་དོ། །དེ་དག་སྟོང་པ་དང་མཚན་མ་མེད་
པ་དང་སྨོན་པ་མེད་པ་དང་མངོན་པར་འདུ་བྱ་བ་མེད་པར་མཉམ་པ་ཉིད་དུ་མངོན་པར་རྫོགས་
པར་སངས་རྒྱས་པ་ནི་ཆོས་ཐམས་ཅད་མཉམ་པ་ཉིད་དུ་མངོན་པར་རྫོགས་པར་སངས་རྒྱས་
པའོ། །དེ་ནས་སྟོབས་བཅུ་དང་མི་འཇིགས་པ་བཞི་དང༌། མ་འདྲེས་པ་བཅོ་བརྒྱད་དང་ལྡན་
པས། རིམ་པ་བཞིན་དུ་དུས་ལ་བབ་ཅིང་རྗེས་སུ་མཐུན་པར་ཆོས་སྟོན་པ་དང་། ག་ཚམེད་
ཅིང་ཐོགས་པ་མེད་པར་སྟོན་པ་དང་། ཉོན་མོངས་པ་སེལ་བའི་ནུས་པ་དང་ལྡན་པར་སྟོན་པ་
ནི༑ ཐོག་མ་དང་། བར་དང་ཐ་མར་དགེ་བ་སྟོན་པའི་ཕྱིར་ཆོས་ཀྱི་འཁོར་ལོ་ལེགས་པར་
བསྐོར་བའོ། །དེའི་འོག་ཏུ་ཚོགས་ཡོངས་སུ་སྡུད་པ་ལ་དབང་འབྱོར་པས། བསྐལ་པ་ཇི་ལྟ་
བར་འདུག་པ་དང༌། ཡོངས་སུ་སྨིན་པ་དང་། རྣམ་པར་གྲོལ་བའི་འབྲས་བུ་ཐོབ་པས། གང་
ཟག་གཞན་ཆོས་ལ་བཀོད་པ་ནི། སློབ་མའི་ཚོགས་ཤིན་ཏུ་དུལ་བ་མཐའ་ཡས་པ་མངའ་བ་
བརྗོད་དེ། འདི་གསུམ་འཇིག་རྟེན་དུ་འབྱུང་བ་ནི་འབྲས་བུ་ཉིད་དུ་གྲུབ་པའི་དོན་ཏོ། །དེའི་རྒྱུ་
ཁམས་དང་བྱང་ཆུབ་དང་ཡོན་ཏན་དང་ཕྲིན་ལས་བཞི་པོ་ནི་ཚིག་ལྷག་མས་བསྟན་ཏོ། །དེ་ལ་
དཀོན་མཆོག་གསུམ་བརྗོད་པའི་ཚིག་གསུམ་ནི་རྩ་བའི་ཚིག་ཅེས་བྱ་སྟེ། གཙོ་བོའི་དོན་བརྗོད་
པའི་ཕྱིར་རོ། །ལྷག་མ་བཞི་བརྗོད་པ་ནི་ཡན་ལག་གི་ཚིག་ཡིན་ཏེ། དེའི་ཐབས་བརྗོད་པའི་
ཕྱིར་རོ། །འོ་ན་ལྷག་མ་གནས་བཞིའི་ཚིག་གིས་ཆ་གང་གིས་བརྗོད་སྙམ་ན། དེ་ལ་ཞེས་བྱ་
- 1 3 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བས་གསལ་བར་བྱེད་དོ། །སྔོན་ས་བརྒྱད་པ་ལ་གནས་པ་ན་ཆོས་ཐམས་ཅད་ལ་དབང་ཐོབ་
པརགྱུར་པ་སྟེ། རྣམ་པར་རྟོག་པ་མཐའ་དག་གཏན་དུབཟློག་པ་དང་། རྣམ་པར་མི་རྟོག་པ་ལ་
རྟག་ཏུ་གནས་པར་ནུས་པའི་ཕྱིར་ན། འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་ལ་
དབང་བསྒྱུར་བར་ནུས་པའི་རྒྱུ་ལས་དེ་མཐར་ཐུག་པའི་མཚན་ཉིད་སངས་རྒྱས་ཀྱི་ཆོས་ཀྱི་སྐུ་
ཡོངས་སུ་རྫོགས་པ་སངས་རྒྱས་དཀོན་མཆོག་འབྱུང་ངོ༌། །ས་དགུ་པ་ལ། དང་པོ་བསམ་པ་
ཤེས་པ་དང་། བར་དུ་དབང་བསྒྱུར་བ་མཆོག་ཐོབ་པ་དང་། ཐ་མར་སྒྲིབ་པ་སེལ་བ་ལ་མཁས་
པ་ཐོབ་པ་ལས་ནི། དེ་མཐར་ཐུག་པའི་མཚན་ཉིད། དེ་བཞིན་གཤེགས་པའི་སྟོབས་བཅུདང་།
མི་འཇིགས་པ་བཞི་དང་། མ་འདྲེས་པ་བཅོ་བརྒྱད་རབ་ཏུ་ཐོས་པས། ཐོག་མ་དང་བར་དང་ཐ་
མར་དགེ་བས་ཆོས་ཀྱི་འཁོར་ལོ་བསྐོར་བས་ན་ཆོས་མཆོག་འབྱུང་ངོ༌། །ས་བཅུ་པ་ལ་སངས་
རྒྱས་ཀྱི་མཛད་པ་ལྷུན་གྱིས་གྲུབ་ཅིང་རྒྱུན་མི་ཆད་པ་ཐོབ་པ་ལས། དེ་མཐར་ཐུག་གི་མཚན་
ཉིད་སངས་རྒྱས་ཀྱི་ཕྲིན་ལསརྣམ་པ་གཉིས་ལ་དབང་འབྱོར་བས་ན་ཚོགས་ཡོངས་སུ་བསྡུ་བ་
གྲུབ་པ་དགེ་འདུན་དཀོན་མཆོག་འཇིག་རྟེན་དུ་འབྱུང་ངོ༌། །དེ་ལྟར་སངས་རྒྱས་པའི་སྦྱོར་བ་ཆེ་
འབྲིང་གསུམ་མ་ཐོབ་པའི། བྱང་ཆུབ་དང་ཡོན་ཏན་དང་ཕྲིན་ལས་འདི་གསུམ་ནི་འབྲས་བུ་
དཀོན་མཆོག་གསུམ་འགྲུབ་པའི་རྐྱེན་ཏོ། །དེའི་ཉེ་བར་ལེན་པའི་ཁམས་ནི་ཉན་ཐོས་དང་བྱང་
ཆུབ་སེམས་དཔའི་ཡོན་ཏན་དང་མི་བརྟེན་པས་ཉེ་བར་མཚོན་པ་ཡིན་ཏེ། ལྷན་ཅིག་བྱེད་པས་
ཟིན་པའི་ཁམས་ནི་དགེ་འདུན་ལ་བརྟེན་པའི་ཕྱིར་རོ། །དེས་ན་སློབ་མའི་ཚོགས་ཤིན་ཏུ་དུལ་
བ་དེ་ཡང་དེ་མ་ཐག་ཏུ་ཞེས་བྱ་བ་ལ་སོགས་པའོ། །གོ་རིམ་ཇི་ལྟ་བར་ཉན་ཐོས་ཀྱི་བྱང་ཆུབ་
དང་
། རང་སངས་རྒྱས་ཀྱི་བྱང་ཆུབ་ལ་ཤིན་ཏུ་དུལ་བའི་ཕྱིར་དེ་ལྟ་བུའི་ཡོན་ཏན་དང་ལྡན་པ་
དག་དང་ངོ་བོ་ཞེས་བྱ་བ་ནི། བྱང་ཆུབ་དམན་པ་དང་། མཆོག་གི་འབྲས་བུ་ཐོབ་པར་བྱེད་པའི་
ནུས་པ་ཡོད་པས། འབྲས་བུ་སྒྲུབ་པ་ལ་ལས་སུ་རུང་བས་ན། དེ་དག་ལ་ཤིན་ཏུ་དུལ་བ་ཞེས་
་
- 1 32



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
བྱའོ། ། །
དེ་ལྟར་རྗེས་སུ་འབྲེལ་བ་ཙམ་ཞིག་རང་གི་མཚན་ཉིད་ཀྱིས་ཁྱད་པར་དུ་མ་
བྱས་པ་ནི་གླེང་གཞིའི་ལེའུ་ཉིད་དུ་བསྟན་པའི་དོན་བཤད་ནས། གནས་བདུན་པོ་རང་གི་
མཚན་ཉིད་བསྟན་པས་རྗེས་སུ་འབྲེལ་བ་མདོ་ཉིད་ནས་གསུངས་པར་སྟོན་པ་ནི། དེ་ནས་ཞེས་
བྱ་བ་ལ་སོགས་པའོ། །མདོ་དེ་ལས་འདི་སྐད་ཅེས། །དེ་ནས་བཅོམ་ལྡན་འདས་བྱང་ཆུབ་
སེམས་དཔའི་སྤྱོད་པ་ལ་འཇུག་པས་ངེས་པར་འབྱུང་བ་སྒྲིབ་པ་མེད་པའི་སྒོ་ཞེས་བྱ་བའི་ཆོས་
ཀྱི་རྣམ་གྲངས་ཡང་དག་པར་རབ་ཏུ་སྟོན་ཏེ། དེའི་ཚེ་བཅོམ་ལྡན་འདས་མངོན་པར་རྫོགས་
པར་སངས་རྒྱས་ནས་ལོ་བཅུ་དྲུག་བཞེས་ནས་ཚངས་པར་སྤྱོད་པ་རྒྱས་པར་མཁྱེན་ཅིང་། བྱང་
ཆུབ་སེམས་དཔའི་འདུས་པ་ཆེན་པོ་དེ་ཡང་གཟིགས་ཤིང་མཁྱེན་ཏེ་ཞེས་བྱ་བ་ནས། འདི་སྙམ་
དུ་ངས་བྱང་ཆུབ་སེམས་དཔའི་སྤྱོད་པ་འཇུག་པས་ངེས་པར་འབྱུང་བསྒྲིབ་པ་མེད་པའི་སྒོ་ཞེས་
བྱ་བའི་ཆོས་ཀྱི་རྣམ་གྲངས་བསྟན་པར་བྱའོ་སྙམ་དུ་དགོངས་སོ། །དེ་ནས་དེའི་ཚེ་བཅོམ་ལྡན་
འདས་དེ་བཞིན་གཤེགས་པའི་ཏིང་ངེ་འཛིན་སངས་རྒྱས་ཀྱི་སྤྱོད་ཡུལ་གྱི་རྣམ་པར་འཕྲུལ་བ་ཇི་
ལྟ་བ་བཞིན་དུ་ཡང་དག་པར་སྟོན་པ་ཞེས་བྱ་བ་ལ་སྙོམས་པར་བཞུགས་སོ། །བཅོལ་ལྡན་
འདས་ཏིང་ངེ་འཛིན་དེ་ལ་སྙོམས་པར་བཞུགས་མ་ཐག་ཏུ། དེའི་ཚེ་སངས་རྒྱས་ཀྱི་མཐུས་
འདོད་པའི་ཁམས་དང་གཟུགས་ཀྱི་ཁམས་ཀྱི་བར་གྱི་བར་སྣང་ལ་འཁོར་གྱི་དཀྱིལ་འཁོར་གྱི་
ཁྱམས། སངས་རྒྱས་ཀྱིགནས། དེ་བཞིན་གཤེགས་པའི་དགེ་བའི་རྩ་བས་མངོན་པར་གྲུབ་པ།
བྱང་ཆུབ་སེམས་དཔའི་བསམ་པ་ཡོངས་སུ་སྦྱོང་བ། ཕྱོགས་བཅུའི་འཇིག་རྟེན་གྱི་ཁམས་སྣང་
བར་བྱེད་པ། སེམས་ཅན་ཚད་མེད་པའི་བསམ་པ་ཚིམ་པར་བྱེད་པ། ལྷའི་གཞལ་མེད་ཁང་
མཐའ་དག་ཟིལ་གྱིས་གནོན་པ་ཞེས་བྱ་བ་ནས། བཻཌཱུརྱ་དཀར་པོའི་གཞི་ཅན་འཛམ་བུའི་
གསེར་གྱི་རྩིག་ངོགས་དང་ཞེས་བྱ་བ་ལ་སོགས་པ་རིན་པོ་ཆེ་སྣ་ཚོགས་ཀྱི་རྟ་བབ་དང་སྒོ་ཁང་
- 1 3 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དང་ཁ་ཁྱེར་དང་སྟེགས་བུ་དང་ཁང་པ་བརྩེགས་པ་དང་ལྡན་པ། མུ་ཏིག་གི་དོ་ཤལ་དཔྱངས་
ཤིང་གདུགས་དང༌། བ་དན་དང༌། རྒྱལ་མཚན་བསྒྲེང་བ། ལྷའི་དར་གྱི་ལྡ་ལྡི་དཔྱངས་པ། དེ་
ལ་སོགས་པ་བསྔགས་པ་དཔག་ཏུ་མེད་ཅིང་ཐུག་པ་མེད་པ་ཅན། སྟོང་གསུམ་གྱི་ཚད་དང་
མཉམ་པ་ཞིག་བྱུང་ངོ༌། །དེར་ཡང་ཙན་དན་སྦྲུལ་གྱི་ སྙིང་པོས་བྱུགས་པ། དུས་ཀྱི་རྗེས་སུ་
འབྲངས་པའི་དྲི་དང་ལྡན་པ། ཨ་ཀ་རུ་དམ་པའི་སྙིང་པོས་བདུག་པ། ཀླུའི་མུཏིག་དང་རིན་པོ་
ཆེའི་མེ་ཏོག་གིས་སྤྲས་པ། མེ་ཏོག་སིལ་མ་བཀྲམ་པ། རིན་པོ་ཆེའི་ཤིང་དང་མཁའ་རྟེན་གྱིས་
མཛེས་པར་བྱས་ཏེ། འཁོར་གྱི་ཁྱམས་དེ་ན་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ཀྱི་
རྒྱན་གྱི་བཀོད་པ་མཛེས་པ་ཇི་སྙེད་པ་ཐམས་ཅད་སྣང་ངོ༌། །དེར་སེང་གེའི་ཁྲི་བྱེ་བ་ཕྲག་ཁྲིག་
བྱུང་བ་དང༌། གླིང་བཞི་པའི་འཇིག་རྟེན་འདིར་སའི་སྟེང་ནས་འཁོར་གྱི་ཁྱམས་ལ་ཐུག་པར་
རིན་པོ་ཆེའི་ཐེམ་སྐས་རྒྱན་སྣ་ཚོགས་དང་ལྡན་པ་བཞི་སྟོང་བྱུང་ཞིང་། དེ་བཞིན་དུ་གླིང་བཞི་པ་
ཐམས་ཅད་དུ་ཡང་བྱུང་བར་གྱུར་ཏོ་ཞེས་བྱ་བའི་བར་ནི། རིན་པོ་ཆེ་བཀོད་པའི་དཀྱིལ་འཁོར་
གྱི་ཁྱམས་རྒྱ་ཆེན་པོ་གྲུབ་པའོ། །དེ་ནས་བཅོམ་ལྡན་འདས་དགོངས་ཤིང་མཁྱེན་བཞིན་དུཏིང་
ངེ་འཛིན་དེ་ལས་བཞེངས་པར་གྱུར་ཏོ། །བཞེངས་མ་ཐག་ཏུ་འཇིག་རྟེན་གྱི་ཁམས་རྣམ་པ་དྲུག་
ཏུ་གཡོས་ཤིང་སྣང་བ་ཆེན་པོ་བྱུང་བར་གྱུར་ཏོ། །དེ་ནས་བཅོམ་ལྡན་འདས་བྱང་ཆུབ་སེམས་
དཔས་བསྐོར་ཅིང་ཉན་ཐོས་ཀྱིས་མདུན་དུ་བདར་ཏེ། ལྷ་དང་ཀླུ་ལ་སོགས་པས་མངོན་པར་
བསྟོད་ཅིང་ཞེས་བྱ་བ་ནས། བྱ་རྒོད་ཀྱི་ཕུང་པོའི་རི་ལས་མི་སྣང་བར་གྱུར་ཏེ། འཁོར་གྱི་
ཁམས་སུ་གཤེགས་པར་གྱུར་པ་དང་། དེའི་ཚེ་རྒྱལ་ཆེན་རིགས་བཞི་དང་། སུམ་ཅུ་རྩ་གསུམ་
དང༌། འཐབ་བྲལ་དང༌། དགའ་ལྡན་དང༌། འཕྲུལ་དགའ་དང༌། གཞན་འཕྲུལ་དབང་བྱེད་
རྣམས་ཀྱིས། རིམ་པ་བཞིན་དུ། ལྷའི་མེ་ཏོག་དང་། སྤོས་དང་། ན་བཟའ་དང་། རིན་པོ་ཆེའི་
སྤྲིན་དང༌། རྒྱན་དང་། མུ་ཏིག་གི་དོ་ཤལ་གྱི་སྤྲིན་གྱི་ཆར་མངོན་པར་ཕབ་ནས། ཚིགས་སུ་
- 1
3 4



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
བཅད་པས་བསྟོད་དེ་ཞབས་འབྲིང་དུ་འབྲངས་ནས་རིན་པོ་ཆེའི་ཁྱམས་སུ་བྱོན་ནས། གདན་
ཇི་ལྟར་བཤམས་པ་ལ་བཞུགས་སོ། །གླིང་བཞི་པ་འདིར་ཇི་ལྟ་བར། གླིང་ཐམས་ཅད་དུའང་
དེ་བཞིན་དུ་བཞུགས་སོ། །དེ་ནས་ཡང་བཅོམ་ལྡན་འདས་དེའི་ཚེ་སངས་རྒྱས་ཀྱི་ཏིང་ངེ་འཛིན་
སྒྲིབ་པ་མེད་པའི་རྣམ་པར་ཐར་པ་ལས་སངས་རྒྱས་རྣམ་པར་རོལ་བ་ཞེས་བྱ་བ་ལ་སྙོམས་པར་
བཞུགས་སོ། །དེ་ལ་སྙོམས་པར་ཞུགས་མ་ཐག་ཏུ་བཅོམ་ལྡན་འདས་ཀྱི་སྤུའི་ཁུང་བུ་ཐམས་
ཅད་ལས། སྤུའི་ཁུང་བུ་རེ་རེ་ནས་ཀྱང་འོད་ཟེར་གངྒཱའི་ཀླུང་གི་བྱེ་མ་སྙེད་བྱུང་སྟེ། ཤར་ལ་
སོགས་པར་ཕྱོགས་བཅུར་སྣང་བར་བྱ་སྟེ། ངན་སོང་གི་སྡུག་བསྔལ་བཅད་དོ། །སེམས་
ཅན་ཐམས་ཅད་ཀྱི་ཉོན་མོངས་པ་ཡང་རབ་ཏུ་ཞིའོ། །ཕན་ཚུན་བྱམས་པའི་སེམས་ཐོབ་བོ། །
འོད་དེ་ལས་བྱང་ཆུབ་སེམས་དཔའ་བསྐུལ་བའི་ཚིགས་སུ་བཅད་པ་མང་པོ་ཡང་བྱུང་ནས།
ཞིང་ཐམས་ཅད་དུ་གོ་བར་བྱ་སྟེ། བྱང་ཆུབ་སེམས་དཔའ་བསྐུལ་ཞིང་སེམས་ཅན་ཐམས་ཅད་
ལ་ཕན་བཏགས། བདུད་ཐམས་ཅད་སྤ་བཀོང་ནས་སླར་ལོག་ནས་བཅོམ་ལྡན་འདས་ཀྱི་
དབུའི་གཙུག་ཏུ་ནུབ་བོ། །དེ་ནས་ཕྱོགས་བཅུ་ནས་བྱང་ཆུབ་སེམས་དཔའ་བཅུརེ་རེ་ཡང་བྱང་
ཆུབ་སེམས་དཔའི་འཁོར་དཔག་ཏུ་མེད་པས་བསྐོར་ཏོ། །འོངས་ནས་ལྷ་རྫས་ཀྱི་རིན་པོ་ཆེ་སྣ་
ཚོགས་ཀྱིས་མཆོད་པའི་ཆར་ལ་སོགས་པ་ཕབ་ནས། ལན་ཁྲི་ཁྲིར་བསྐོར་བར་བྱས་ནས་
ཚིགས་སུ་བཅད་པས་མངོན་པར་བསྟོད་དོ། །སོ་སོའི་སྟན་ལ་འཁོད་དོ་ཞེས་བྱ་བའི་བརནི།།
དེ་བཞིན་གཤེགས་པའི་འཁོར་འདུས་པ་དང་། མཆོད་པ་སྣ་ཚོགས་སྒྲུབ་པ་དང་། བསྟོད་པའི་
སྤྲིན་གྱི་ཆར་བབ་པའོ། །དེ་ནས་བཅོམ་ལྡན་འདས་ཀྱིས་འཁོར་འདུས་པ་ཆེན་པོ་དེ་མཁྱེན་
ནས་སྨིན་མཚམས་ཀྱི་མཛོད་སྤུ་ནས་བྱང་ཆུབ་སེམས་དཔའ་སྟོབས་ཉེ་བར་སྟོན་པ་ཞེས་བྱ་
བའི་འོད་ཟེར་ཕྱུང་སྟེ། ཐམས་ཅད་དང་ལྡན་པའི་འཁོར་ལ་ལན་བདུན་བསྐོར་བ་བྱས་ནས་
བྱང་ཆུབ་སེམས་དཔའི་ཚོགས་དེ་ཉིད་ཀྱི་སྤྱི་བོར་མི་སྣང་བར་གྱུར་ཏོ། །དེས་བྱང་ཆུབ་སེམས་
- 1
3 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དཔའ་མེཏོག་དཔལ་གྱི་སྙིང་པོ་ཆོས་ཐམས་ཅད་ལ་དབང་བསྒྱུར་བ་ཞེས་བྱ་བ་ལ་རེག་མ་ཐག་
ཏུ༑ དེ་བྱང་ཆུབ་སེམས་དཔའི་ཏིང་ངེ་འཛིན་རྒྱན་བཀོད་པ་ཞེས་བྱ་བ་ལ་སྙོམས་པར་བཞུགས་
སོ༑༑དེ་ལ་བཞུགས་མ་ཐག་ཏུ་རིན་པོ་ཆེའི་ཁྱམས་ཀྱི་དབུས་སུ་བཅོམ་ལྡན་འདས་ཀྱི་སེང་གེའི་
ཁྲི་འཕང་དུ་ཤིང་རྟ་ལ་བྱེ་བ་ཕྲག་ཁྲིག་བརྒྱ་སྟོང་ཙམ་དུ་མཐོ་བ། རིན་པོ་ཆེ་ཐམས་ཅད་ཀྱིས་
སྤྲས་པ། རས་བཅོས་བུ་སྣ་ཚོགས་གཏིང་བ། བླ་རེ་ཡིད་དུ་འོང་བ་བྲེས་པ་ཞེས་བྱ་བ་ནས།
བྱང་ཆུབ་སེམས་དཔའ་མེ་ཏོག་དཔལ་གྱི་སྙིང་པོས་དེ་ལྟ་བུའི་དེ་བཞིན་གཤེགས་པའི་གདན་
སེང་གེའི་ཁྲི་བསྐལ་པར་བསྔགས་པ་མཐའ་ཡས་པ་ཞེས་བྱ་བ་དེ་སྤྲུལ་ཏེ། ཏིང་ངེ་འཛིན་ལས་
ལངས་ནས་ཐལ་མོ་སྦྱར་ཏེ། བཅོམ་ལྡན་འདས་ལ་ཚིགས་སུ་བཅད་པས་མངོན་པར་བསྟོད་
ནས། སེང་གེའི་ཁྲི་ལ་བཞུགས་པའི་བར་ནི་ཆོས་ཀྱི་གདན་གྱི་བཀོད་པ་རྒྱ་ཆེན་པོ་དང་འོད་སྐྱེ་
བ་ཡིན་ནོ། །དེ་ནས་བཅོམ་ལྡན་འདས་སྒྲིབ་པ་མེད་པའི་རྣམ་པར་ཐར་པ་བརྙེས་ནས། བྱང་
ཆུབ་སེམས་དཔའི་སྤྱོད་པ་ལ་འཇུག་པ་ངེས་པར་འབྱུང་བ་སྒྲིབ་པ་མེད་པའི་རྣམ་པར་ཐར་པའི་
སྒོ་ཞེས་བྱ་བའི་ཆོས་ཀྱི་རྣམ་གྲངས་ཀྱི་མིང་བསྒྲགས་པ་སྔོན་དུ་བཏང་ནས། ཡོན་ཏན་ཡོངས་
སུ་བསྒྲགས་པ་ནི་འདི་ལྟ་སྟེ། བྱང་ཆུབ་སེམད་དཔའ་ལམ་བཀོད་པ་ལ་དམིགས་པ། སངས་
རྒྱས་ཀྱི་ཆོས་ཟབ་ཐམས་ཅད་དང༌། སྟོབས་བཅུ་དང་མི་འཇིགས་པ་བཞི་ཡོངས་སུ་བསྒྲུབས་
པ༑ ཡེ་ཤེས་ཀྱི་འབྱུང་གནས་སུ་གྱུར་པ། ཆོས་ཐམས་ཅད་ལ་དབང་བསྒྱུར་བའི་གགས་ཀྱི་
ཕྱག་རྒྱའི་སྒོར་འཇུག་པ། སོ་སོ་ཡང་དག་པ་རིག་པ་ལ་རྣམ་པར་གདོན་མི་ཟ་བའི་སྒོར་འཇུག་
པ༑ མངོན་པར་ཤེས་པའི་ཡེ་ཤེས་ཆེན་པོ་གཞོལ་བའི་སྒོར་འཇུག་པ། ཕྱིར་མི་ལྡོག་པའི་
འཁོར་ལོ། མི་སྐྱེ་བའི་ཆོས་སྟོན་པ་ཞེས་བྱ་བ་ནས། ཆོས་ཐམས་ཅད་ལ་དབང་བསྒྱུར་བའི་
ཚུལ་ལ་འཇུག་པ་སྟེ། དེ་ལྟ་བུའི་ཆོས་ཀྱི་རྣམ་གྲངས་ཡང་དག་པར་རབ་ཏུ་བསྟན་པ་བཤད་པ་
དངརྣམ་པར་ཤེས་པར་བྱ་བའི་ཕྱིར་དང་ཞེས་བྱ་བ་ནས། སངས་རྒྱས་ཀྱི་མཛད་པ་ཆེན་པོ་ཐོབ་
- 1 3 6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
པར་བྱ་བའི་ཕྱིར་བཅོམ་ལྡན་འདས། གདན་སེང་གེའི་ཁྲི་དེ་ལ་བཞུགས་སོ་ཞེས་བྱ་བའི་བར་
དེས་ནི་ཆོས་དཀོན་མཆོག་གི་ཡོན་ཏན་རྣམ་པར་དབྱེ་བའོ། ། །
དེ་ནས་སངས་རྒྱས་ཀྱི་མཐུས་བྱང་ཆུབ་སེམས་དཔའ་རིན་ཆེན་སྲོག་ཤིང་ཞེས་བྱ་
བ་རྒྱན་བཀོད་པའི་ཏིང་ངེ་འཛིན་ལ་སྙོམས་པར་བཞུགས་པས། ཐམས་ཅད་དང་ལྡན་པའི་
འཁོར་སངས་རྒྱས་དང་རྒྱན་གྱིས་བརྒྱན་པས་བྱིན་གྱིས་བརླབས་པ་དང་། བྱང་ཆུབ་སེམས་
དཔའ་སྒྲ་སྒྲགས་སྟོབས་ཀྱི་རྒྱལ་པོ་ཞེས་བྱ་བ་པདྨ་བཀོད་པའི་ཏིང་ངེ་འཛིན་ལ་སྙོམས་པར་
ཞུགས་པའི་མེ་ཏོག་ཀྱི་ལྡ་ལྡི་དང་། ཕུར་མ་དག་གིས་བཅོམ་ལྡན་འདས་དང་བྱང་ཆུབ་སེམས་
དཔའི་ཚོགས་ལ་མངོན་པར་འཐོར་བ་དང༌། བློ་མཆོག་རྒྱ་མཚོ་དྲི་བཀོད་པའི་ཏིང་ངེ་འཛིན་ལ་
སྙོམས་པར་བཞུགས་པས། ཐམས་ཅད་དང་ལྡན་པའི་འཁོར་གྱི་སྤུའི་ཁུང་བུ་ནས་ཙན་དན་
སྦྲུལ་གྱི་སྙིང་པོའི་དྲི་དང་ལྡན་པ་དང་འོད་ཟེར་དྲ་བ་ཅན་གྱིས་འོད་བཀོད་པའིཏིང་ངེ་འཛིན་ལ་
སྙོམས་པར་བཞུགས་པས། དེ་དག་ལ་ལུས་ཀྱི་འོད་མཐའ་ཡས་པར་བྱིན་གྱིས་བརླབས་པ་
དང༌། ཡང་ཁ་ཅིག་གིས་སངས་རྒྱས་མིག་མི་འཛུམ་པར་ལྟ་བ་དང་། ཆོས་ཉིད་དོན་དུ་གཉེར་
ཞིང་ཆོས་ལ་དགའ་དང་། སྒྲིབ་པ་ལྔ་དང་བྲལ་བ་དང་། བྱང་ཆུབ་ཀྱི་སེམས་དྲན་ཞིང་སངས་
རྒྱས་ལ་དམིགས་པ་མི་བརྗེད་པ་དང་། བདུད་དང་ཕྱིར་རྒོལ་བ་བཅོམ་པར་བྱིན་གྱིས་བརླབས་
པ་དང༌། བྱང་ཆུབ་སེམས་དཔའ་བདུད་བཅོམ། བདུད་ཀྱི་འཁོར་ཐམས་ཅད་རྣམ་པར་
འཇོམས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་བཞུགས་པས། དེ་མ་ཐག་ཏུ་བདུད་བྱེབ་
བརྒྱ་ཕྲག་ཇི་སྙེད་པ་དཔུང་དང་བཅས་པ་བཅོམ་ལྡན་འདས་ཀྱི་སྤྱན་སྔར་ཕྱིན་ནས་ཞབས་ལ་
ཕྱག་འཚལ་ཏེ། ལྷ་རྫས་ཀྱི་མཆོད་པས་མཆོད་ནས། བཅོམ་ལྡན་འདས་ལ་ཆོས་བཤད་པར་
གསོལ་བ་བཏབ་ཅིང་བདུད་ཀྱི་ལས་སྤང་བར་དམ་བཅས་པ་དང༌། དེ་ལ་བཅོམ་ལྡན་འདས་
ཀྱིས་ཆོས་ཀྱི་འཁོར་ལོ་བསྐོར་བ་གསོལ་བ་བཏབ་པའི་དགེ་བས་བདུད་ཀྱི་ལས་དང་བྲལ་བར་
- {
3 7-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
ལུང་བསྟན་པའི་བར་ནི། ཕན་ཚུན་བྱང་ཆུབ་སེམས་དཔའི་ཏིང་ངེ་འཛིན་གྱི་སྤྱོད་ཡུལ་གྱི་ཡུལ་
གྱི་མཐུ་བསྟན་པ་སྟེ། ཏིང་ངེ་འཛིན་གྱི་ནུས་པའི་ཡུལ་དུ་གྱུར་པའི་ལས་དེ་ལ་འཇུག་པའི་མཐུ་
ཕན་ཚུན་བསྟན་པའོ། །དེ་ནས་བྱང་ཆུབ་སེམས་དཔའ་ཆོས་ཀྱི་དབང་ཕྱུག་གི་རྒྱལ་པོ་ཞེས་བྱ་
བ་འཁོར་དེར་འདུས་ཤིང་འཁོད་པ་དེས། བཅོམ་ལྡན་འདས་ལ་འདི་སྐད་ཅེས་གསོལཏོ། །
བཅོམ་ལྡན་འདས་སངས་རྒྱས་ཀྱི་ཡུལ་དེ་བཞིན་གཤེགས་པའི་བྱིན་གྱིས་བརླབས་པ་དང་
བསྟན་པ་དང་ནི་བསམ་གྱིས་མི་ཁྱབ་བོ། །དེང་བཅོམ་ལྡན་འདས་བྱང་ཆུབ་སེམས་དཔའི་སྤྱོད་
པ་ལ་འཇུག་པས་ངེས་པར་འབྱུང་བ་སྒྲིབ་པ་མེད་པའི་སྒོ་ཞེས་བགྱི་བ་འདུས་པ་ཆེན་པོའི་
ལེའུའི་ཆོས་ཀྱི་རྣམ་གྲངས་བཤད་པར་བཞེས་པར་གདོན་མི་འཚལ་ལོ། །དེ་ཅིའི་སླད་དུ་ཞེན།
བཅོམ་ལྡན་འདས་ཨེ་མའོ་བྱང་ཆུབ་སེམས་དཔའི་འདུས་པ་འདི་ནི་བྱང་ཆུབ་སེམས་དཔའ་
བསམ་གྱིས་མི་ཁྱབ་པའི་གོ་ཆ་བགོས་པ། མངོན་པར་ཤེས་པའི་ཡེ་ཤེས་ཆེན་པོས་རྣམ་པར་
རོལ་བ། ཕྱོགས་བཅུར་སྒྲ་བསྒྲགས་པ་ཞེས་བྱ་བ་ལ་སོགས་པ་བྱང་ཆུབ་སེམས་དཔའི་འཁོར་
དེའི་ཡོན་ཏན་བརྗོད་པ་ནས་བརྩམས་ཏེ། བསོད་ནམས་ཚད་མ་མཆིས་པ་བསགས་པ། རྣམ་
པ་ཐམས་ཅད་ཀྱི་མཆོག་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ལ་ཉེ་བར་གྱུར་པ། ཕྱི་
མའི་མཐའི་མུར་བསྔགས་པ་མཐར་ཕྱིན་པ་མེད་པའི་འདི་ལྟ་བུར་གྱུར་པ་རྣམས་ཀྱི་འདུས་པ་
ལགས་སོ། །ཞེས་བྱ་བ་ནས་ཡང་བཅོམ་ལྡན་འདས་སྐྱེས་བུ་དམ་པ་འདི་དག་གིས་སེམས་
བསྐྱེད་པ་གཅིག་གིས་བཀོད་པ་གང་ཞིག་བྱིན་གྱིས་བརླབས་པ་དེ་ནི་ཉན་ཐོས་དང་རང་སངས་
རྒྱས་ཀྱིས་བསྐལ་པ་བརྒྱ་ཕྲག་སྟོང་དུ་ཡང་སྟོན་པར་རྔོ་མི་ཐོག་གོ །རྣམ་པར་འཕྲུལ་པའི་ཆོ་
འཕྲུལ་འདི་ལྟ་བུ་མཐོང་ཡང་ཉན་ཐོས་དང་རང་སངས་རྒྱས་ཀྱི་ཐེག་པ་ལ་རེ་བ་བསྐྱེད་པའི་
སེམས་ཅན་ཤེས་རབ་འཆལ་བ་ཅན་དེ་དག་ལ་ནི་བདག་ངོ་མཚར་ཆེ་བ་སྙམ་བགྱིད་དོ་ཞེས་བྱ་
བ་ནས། བཅོམ་ལྡན་འདས་རིགས་ཀྱི་བུའམ་རིགས་ཀྱི་བུ་མོ་གང་དག་བསམ་པ་ཐག་པ་ནས་
• 1 38



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
བླ་ན་མེད་པའི་བྱང་ཆུབ་ཏུ་སེམས་བསྐྱེད་པ་དང་བསྐྱེད་པར་འགྱུར་བ་དེ་དག་ནི་རིང་པོ་མི་
ཐོགས་པར་ཆོས་འདི་ལྟ་བུ་དང་ལྡན་པར་འགྱུར་རོ་ཞེས་བྱ་བའི་བརནི་བྱང་ཆུབ་སེམས་དཔའི་
ཡོན་ཏན་གྱི་བསྔགས་པ་སྣ་ཚོགས་པ་བསྟན་པའོ། །དེ་ལྟར་དཀོན་མཆོག་གསུམ་གྱི་ཡོན་ཏན་
གྱི་རྣམ་པར་དབྱེ་བ་བསྟན་པ་ཡིན་ལ། ཡོན་ཏན་གྱི་རྣམ་པར་དབྱེ་བ་ཞེས་བྱ་བ་ཡང་ཡོན་ཏན་
ཇི་སྙེད་སྣ་ཚོགས་ལ་བརྗོད་དོ། །དེ་ནས་དཀོན་མཆོག་གསུམ་གྱི་ཇི་ལྟ་བ་ཉིད་དུ་གྱུར་པདོན་
དམ་པའི་ཡོན་ཏན་སྟོན་པ་ནི། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའི་འདུས་
པ་ཆེན་པོ་དེ་གཟིགས་ཏེ། ཨེ་མའོ་བྱང་ཆུབ་སེམས་དཔའ་འདི་དག་ནི་ཆོས་དོན་དུགཉེར་བ།
དེ་བཞིན་གཤེགས་པའི་ཆོས་ཀྱི་མཛོད་འཛིན་པའོ་ཞེས་བྱ་བར་མཁྱེན་ནས། ཆོས་ཀྱི་རྣམ་
གྲངས་འདི་བཤད་པའི་ཕྱིར། མི་འཇིག་པའི་སྤོབས་པ་ཞེས་བྱ་བའི་འོད་ཟེར་སྐྱེས་བུ་ཆེན་པོའི་
མཚན་སྤྱི་གཙུག་ནས་ཕྱུང་ངོ༌། །དེ་ཕྱུང་མ་ཐག་ཏུ་བྱང་ཆུབ་སེམས་དཔའི་འཁོར་ལ་ལན་བདུན་
བསྐོར་བ་བྱས་ནས། བྱང་ཆུབ་སེམས་དཔའ་གཟུངས་ཀྱི་དབང་ཕྱུག་རྒྱལ་པོ་ལ་ལན་བརྒྱ་
བསྐོར་བ་བྱས་ནས་བྱང་ཆུབ་སེམས་དཔའ་གཟུངས་ཀྱི་དབང་ཕྱུག་རྒྱལ་པོའི་སྤྱི་བོ་གཙུག་ཏུ་
མི་སྣང་བར་གྱུར་ཏོ། །དེས་དེ་ལ་རེག་མ་ཐག་ཏུ་བྱང་ཆུབ་སེམས་དཔའ་གཟུངས་ཀྱི་དབང་
ཕྱུག་རྒྱལ་པོས། ཐམས་ཅད་དང་ལྡན་པའི་འཁོར་དེའི་འོད་དང་སེང་གེའི་ཁྲི་དང་ལུས་དང་རྒྱན་
བརྒྱ་འགྱུར་དུ་ཟིལ་གྱིས་མནན་ནས་ལྷ་མེ་ལྷན་ནེ་ལྷང་ངེའོ། །དེ་ནས་སྐྱེས་བུ་དམ་པ་དེ་སྟན་
ལས་ལངས་ནས་རིན་པོ་ཆེའི་གདུགས་དེ་བཞིན་གཤེགས་པའི་རྒྱན་ཅེས་བྱ་བས་དེ་བཞིན་
གཤེགས་པའི་དབུའི་སྤྱི་གཙུག་གི་བྲང་ཐད་ལ་གཟུང་བ་དེའི་རྒྱན་གྱི་རྣམ་པར་དབྱེ་བ་བསྟན་
པ་ཡང་ཤིན་ཏུ་མང་ངོ༌། །དེ་ལྟ་བུའི་གདུགས་བྱིན་གྱིས་བརླབས་ནས། མེ་ཏོག་དང་སིལ་སྙན་
གྱི་མཆོད་པའི་ཆར་ཕབ་ནས། བཅོམ་ལྡན་འདས་ལ་དོན་དམ་པའི་ཡོན་ཏན་གྱིས་བསྟོད་པ།
ཀུན་ཏུ་སྣང་བ་ཀུན་ནས་འོད་ཟེར་ཅན། །དོན་རྣམས་མ་ལུས་སྟོན་པ་ཀུན་ནས་སྤྱན། །རང་
- ]
3 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འབྱུང་ཆོས་ཀྱི་ངོ་བོ་ཉིད་ལ་མཁས། །བསམ་གྱིས་མི་ཁྱབ་ཡོནཏན་ཀུན་དང་ལྡན། །སྐྱེས་བུ་ཁྱུ་
མཆོག་གིས་ནི་འོད་ཟེར་ཕྱུང་། །ཞལ་ཡངརྣམ་པར་སྦྱོང་ཞེས་འོད་མཛད་པ། །འདྲེན་པ་དེས་ནི་
བདག་གི་ལུས་ལ་ཡང་། །ལན་བརྒྱར་བསྐོར་བ་བགྱིས་ནས་སྤྱི་བོར་ནི། །མི་ཡི་འདྲེན་པ་འོད་
ཀྱིས་རེག་པས་ན། །གང་དག་བདག་གིས་སྔོན་ཐོས་དྲན་པས་དང་། །བློ་གྲོས་སྤོབས་པ་སྣང་
བ་དེ་བཞིན་གཟུངས། །རྣམ་པ་སྟོང་དུ་ཁྱད་པར་འཕགས་པར་གྱུར། །གཞན་ཡང་སངས་རྒྱས་
མཁྱེན་པ་མཐའ་ཡས་དང་། །སྤོབས་པ་བདག་གི་ལུས་ལ་རབ་ཏུ་ཞུགས། །སངས་རྒྱས་མཐུ་
ཆེན་བསྙེན་པར་དཀའ་བ་ལ། །ཉམ་ཆུང་བདག་གིས་མཉེས་པར་བྱེད་མི་ནུས། །སངས་རྒྱས་
གནང་ནས་འགྲོ་ཀུན་ཕན་སླད་དུ། །སངས་རྒྱས་ལ་ནི་ཞུ་བ་ཞུ་བར་འཚལ། རྫོགས་པའི་བྱང་
ཆུབ་སེམས་དཔའི་སྤྱོད་འཇུག་དང༌། །འཇིག་རྟེན་རྣམ་འདྲེན་དག་ནི་འབྱུང་བ་དང་། །སྣང་
དང་ངེས་འབྱུང་རྣམ་པར་འཕྲུལ་པ་དང༌། །དབང་བསྐུར་ཡེ་ཤེས་སོ་སོར་ཞུབར་འཚལ། །
ཞེས་བྱ་བ་ནས། ཇི་ལྟར་བཅོམ་ལྡན་ཁྱེད་ཀྱི་མཁྱེན་འཇུག་དང༌། །ཇི་ལྟར་ཡུན་རིང་ནས་ནི
བསླབས་པ་དང་། །ཆོས་ཀྱི་དབང་ཕྱུག་རྒྱལ་པོ་རབ་བསླབས་པ། །འདྲེན་པ་རྣམས་ཀྱི་སྤྱོད་པ་
བཤད་དུ་གསོལ། །ཞེས་བྱ་བ་ལ་སོགས་པའི་ཚིགས་སུ་བཅད་པ་བཅུས་སངས་རྒྱས་ཀྱི་ཡོན་
ཏན་ཇི་ལྟ་བ་ཉིད་བརྗོད་དོ། །དེའི་འོག་ཏུ་བྱང་ཆུབ་སེམས་དཔའ་གཟུངས་ཀྱི་དབང་ཕྱུག་རྒྱལ་
པོས་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པའི་ཡུལ་ནི་བསམ་
གྱིས་མི་ཁྱབ་ཅིང༌། བྱང་ཆུབ་སེམས་དཔའི་སྤྱོད་པ་ནི་ཚད་མ་མཆིས་སོ། །ཞེས་བྱ་བ་བརྩམས་
ཏེ༑ བཅོམ་ལྡན་འདས་བྱང་ཆུབ་སེམས་དཔའ་དག་བྱང་ཆུབ་སེམས་དཔའི་ལས་ཡང་དག་པ་
ལ་ཞུགས་པ་དང་། ལེགས་པར་བགྱིད་པའི་ལས་བགྱིད་པ་དང་། ལས་ཀྱི་མཐའགདུང་བ་མ་
མཆིས་པ་རྣམས་ལགས་ཞེས་པའི་བར་ནི་ཐེག་པ་ཆེན་པོའི་ཆོས་མཆོག་གི་གཏམ་གྱི་དངོས་པོ་
ཉེ་བར་དགོད་པས་ཏེ། ཆོས་ཀྱི་དོན་དམ་པའི་ཡོན་ཏན་ནོ། །དེ་ནས་བཅོམ་ལྡན་འདས་ཅི་ནས་
- 1 4 0



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
ཀྱང་བྱང་ཆུབ་སེམས་དཔའ་བདུད་དང་ཕྱིར་རྒོལ་བ་བཅོམ་ཞིང་ཐེ་ཚོམ་དང་བྲལ་ནས། དེ་
བཞིན་གཤེགས་པའི་ཡུལ་ལ་འཇུག་པར་འགྱུར་བ་དང་། ཞེས་བྱ་བ་ནས། མྱུར་དུ་ཆོས་ཐམས་
ཅད་ལ་དབང་ཐོབ་པར་འགྱུར་བའི་དོན་དུ། དེ་བཞིན་གཤེགས་པས་བློ་ཤིན་ཏུ་རྣམ་པར་ངེས་
པས། བྱང་ཆུབ་སེམས་དཔའ་སྤྱོད་པ་ལ་འཇུག་པས་མངོན་པར་འཕགས་པའི་ཆོས་ཀྱི་སྒོ་དེ་
ལེགས་པར་བཤད་དུ་གསོལ་ཞེས་བྱ་བའི་བར་ནི་ཐེག་པ་ཆེན་པོའི་ཆོས་མཆོག་དེ་རྟོགས་པའི་
འབྲས་བུ་ཆོས་ཀྱི་དབང་ཕྱུག་དམ་པ་ཐོབ་པར་བསྟན་པ་སྟེ། དགེ་འདུན་དཀོན་མཆོག་གི་དོན་
དམ་པའི་ཡོན་ཏན་ནོ། །དེ་ལྟར་དེའི་བར་ནི་གླེང་གཞིའི་ལེའུའོ། །
དེ་ལྟར་དཀོན་མཆོག་གསུམ་གླེང་གཞིའི་ལེའུ་བརྗོད་ནས། དེའི་རྒྱུ་རྐྱེན་རྣམ་པ་
བཞིས་སངས་རྒྱས་དང་བྱང་ཆུབ་སེམས་དཔའི་ཆོས་ཀྱི་དབྱེ་བ་བསྟན་པས་རང་གི་མཚན་ཉིད་
ཀྱི་རྗེས་སུ་འབྲེལ་བ་ཉེ་བར་དགོད་པ་ནི། དེ་ནས་མདོའི་གླེང་གཞིའི་ལེའུའི་རྗེས་ཐོགས་སུ་
ཞེས་བྱ་བ་ལ་སོགས་པའོ། །ཡོན་ཏན་རྣམ་པ་དྲུག་ཅུ་ཡང་ཡིན་ལ། ཡོངས་སུ་སྦྱོང་བ་ཡང་ཡིན་
པས། ཡོན་ཏན་རྣམ་པ་དྲུག་ཅུའི་ཡོངས་སུ་སྦྱོང་བ་ཞེས་བརྗོད་དོ། །སྦྱང་བར་བྱ་བ་གང་གིས་
ཡོངས་སུ་སྦྱོང་བ་རྣམ་པ་དྲུག་ཅུ་ཡིན་ཞེ་ན། ཡོངས་སུ་དག་པ་ཞེས་བྱ་བ་སྟེ། རང་བཞིན་གྱིས་
ཡོངས་སུ་དག་པ་སྟེ། ཁམས་ཀྱི་ཞེས་བྱ་བའི་དོན་ཏོ། །ཡང་ན་ཡོངས་སུ་དག་པའི་ཡོན་ཏན་གྱི་
ཡོངས་སུ་སྦྱོང་བ་རྣམ་པ་དྲུག་ཅུ་བསྟན་པས། ཞེས་བྱ་བ་ཡིན་ཏེ། རང་བཞིན་གྱིས་ཡོངས་སུ་
དག་པ་ལ་བརྟེན་པའི་ཡོན་ཏན་གསལ་བར་བྱ་བ་ཡིན་པས་སྦྱང་བར་བྱ་བ་ཡིན་ལ། དེ་གསལ་
བར་བྱེད་པའི་ཡོངས་སུ་སྦྱོང་བ་དྲུག་ཅུ་ནི་ཡོངས་སུ་སྦྱོང་བར་བྱེད་པ་ཡིན་ནོ། །དེ་བསྟན་པས་
ཅི་ཞིག་འགྲུབ་པ་དེ་བརྗོད་པ་ནི། ཁམས་གསལ་བར་མཛད་དེ་ཞེས་བྱ་བའོ། །གལཏེ་ཡོན་
ཏན་རྣམ་པ་དྲུག་ཅུ་བསྟན་མོད། དེས་ཁམས་ཇི་ལྟར་འགྲུབ་པར་ནུས་ཏེ། ཆོས་དྲུག་ཅུ་སྟོན་པ་
ཡིན་ཡང་ཁམས་སྒྲུབ་པར་བྱེད་པ་མ་ཡིན་པ་ལ་འགལ་བ་མེད་པས་གཏན་ཚིགས་འདི་ནི་མ་
- 1 4 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ངེས་སོ་ཞེ་ན། དེ་སྤང་བའི་ཕྱིར་བྱང་ཆུབ་སེམས་དཔའི་ཡོན་ཏན་གྱི་ཆོས་རྣམས་ཁམས་ལས་
མི་འཁྲུལ་བར་རིགས་པས་སྒྲུབ་པ་ནི། ཡོངས་སུ་དག་པར་བྱ་བའི་ཡོན་ཏན་དང་ལྡན་ཞེས་བྱ་
བ་སྟེ། རང་བཞིན་གྱིསརྣམ་པར་དག་པའི་ཁམས་ཡོན་ཏན་དང་ལྡན་པ་ཡིན་ནོ། །དེ་ཡོངས་སུ་
དག་པ་ཞེས་བྱ་བ་ནི། དག་པར་བྱེད་པའི་ཡོངས་སུ་སྦྱོང་བ་འཐད་པའི་ཕྱིར་རོ་ཞེས་བྱའོ། །
གཞན་དུ་མི་འཐད་པའི་ཕྱིར་རོ་ཞེས་བྱ་བའི་དོན་ཏོ། །དེ་ལྟར་ཆོས་དེ་ཁམས་ལ་མི་འཁྲུལ་བར་
འགྲུབ་ན། ཆོས་སྟོན་པ་ཁམས་རྟོགས་པར་བྱེད་པའི་འབྲས་བུ་ཅན་དུ་འགྲུབ་པས་མ་ངེས་པ་
མ་ཡིན་ནོ། །ཆོས་དེ་དག་ཁམས་ལ་མི་འཁྲུལ་བར་ལུང་གིས་ཀྱང་སྒྲུབ་པ་ནི་དོན་གྱི་དབང་
འདི་ཉེ་བར་བཟུང་ནས་ཞེས་བྱ་བ་ལ་སོགས་པས་ས་བཅུའི་མདོ་ཁུངས་སུ་བྱེད་དོ། །མདོ་དེ་
ཉིད་དུ་ཞེས་བྱ་བ་ལ་སོགས་པས་ནི། འཕགས་པ་གཟུངས་ཀྱི་དབང་ཕྱུག་རྒྱལ་པོའི་མདོ་ཉིད་
ཁུངས་སུ་བྱེད་པའོ། །འདིར་མ་དག་པའི་བཻཌཱུརྱ། རྒྱ་ཚྭའི་ཆུ་རྣོན་པོར་སྦངས་ནས་སྐྲའི་རྩེ་མོས་
སྦྱོང་བས་སྦྱོང་བ་དང་། ཟས་ཀྱི་ཁུ་བ་རྣོན་པོར་སྦངས་ནས་བལ་གི་ལྭ་བས་སྦྱོངབ་དང༌། སྨན་
ཆེན་པོའི་ཁུ་བས་སྦངས་ནས་རས་སྲབ་མོས་སྦྱོང་བའི་དཔེགསུམ་གྱིས། མ་དག་པའི་སེམས་
ཅན་གྱི་ཁམས་ཀྱང་། ཕྱིན་ཅི་ལོག་བཞིའི་གཉེན་པོ་ཉེ་བར་བསྟན་པས་འཁོར་བ་ལ་སྐྱོ་བ་
བསྐྱེད་ནས་ཆོས་ལ་འཇུག་པ་དང༌། རྣམ་པར་ཐར་པའི་སྒོ་གསུམ་ཉེ་བར་བསྟན་པས། དེ་
བཞིན་གཤེགས་པའི་ཚུལ་རྟོགས་པར་བྱེད་པ་དང༌། ཕྱིར་མི་ལྡོག་པའི་ཆོས་ཀྱི་འཁོར་ལོ་
འཁོར་གསུམ་ཡོངས་སུ་དག་པའི་གཏམ་ཉེ་བར་བསྟན་པས། དེ་བཞིན་གཤེགས་པའི་ཡུལ་
ཆོས་ཀྱི་དབྱིངས་རོ་གཅིག་པ། རང་གིས་མངོན་པར་བྱང་ཆུབ་པའི་དོན་ལ་འཛུད་པར་མཛད་
པའི་དོན་གསུམ་བསྟན་པའི་ཁྱད་པར་ནི། འདུ་བྱེད་ཀྱི་རང་བཞིན་རྟོགས་པ་དང་། འདུ་བྱེད་
ཟད་པར་རྟོགས་པ་དང་། འདུ་མ་བྱས་ཀྱི་རང་བཞིན་ཕྱིན་ཅི་མ་ལོག་པར་བསྟན་པ་སྟེ་ཡང་
དག་པའི་ཀུན་རྫོབ་ཀྱི་རང་བཞིན་བསྟན་པ་དང་། ཀུན་རྫོབ་དེ་ཉིད་མ་གྲུབ་པར་བསྟན་པ་དང།
བ 1 4 2



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
དོན་དམ་པའི་རང་ཕྱིན་ཅི་མ་ལོག་པར་བསྟན་པ་དང་། རིམ་པ་བཞིན་བལྟའོ། །དེ་ལ་ཕྱིར་མི་
ལྡོག་པའི་ཆོས་ཀྱི་འཁོར་ལོ་ཞེས་བྱ་བ་ནི་ངེས་པའི་དོན་གྱི་མདོ་སྡེ་ལ་བརྗོད་དེ། ཞུགསནས་
དེའི་དོན་སྤང་བར་བྱ་བ་མ་ཡིན་པ་དང་། དོན་དེ་ལས་གཞན་དུ་དྲང་བར་བྱར་མེད་པསན་ཕྱིར་
མི་ལྡོག་པ་ཡིན་པའི་ཕྱིར་རོ། །འཁོར་གསུམ་ཡོངས་སུ་དག་པ་ནི་དུས་གསུམ་མཉམ་པ་ཉིད་དོ།།
དེ་སྐད་དུ་ཡང་མདོ་ལས། དེ་ལ་འཁོར་གསུམ་ཡོངས་སུ་དག་པ་གང་ཞེ་ན། འདས་པ་ལ་
སེམས་མི་འཇུག་མ་འོངས་པ་ལརྣམ་པར་ཤེས་པ་མི་འཇུགད་ལྟར་འབྱུང་བ་ལ་ཡིད་ལ་བྱེད་པ་
མི་འཇུག་པའོ། །དེ་སེམས་དང་ཡིད་དང་རྣམ་པར་ཤེས་པ་ལ་མི་གནས་པས། འདས་པ་ལ་མི་
རྟོག་མ་འོངས་པ་ལ་མི་སེམས། ད་ལྟར་འབྱུང་བ་ལ་མི་སྤྲོའོ། །དེ་ལྟར་དུས་གསུམ་མཉམ་པ་
ཉིད་དང་འཁོརགསུམ་ཡོངས་སུ་དག་པ་འདི་སེམས་ཅན་རྣམས་ཀྱིས་ཁོང་དུ་མ་ཚུད་པས་ཞེས་
གསུངས་སོ། །དེས་ན་སེམས་དང་ཡིད་དང་རྣམ་པར་ཤེས་པ་གསུམ་མེད་པ་ནི་དུས་གསུམ་
མཉམ་པ་ཉིད་ཡིན་ལ། དེ་ཉིད་ལ་འཁོར་གསུམ་རྣམ་པར་དག་པ་ཞེས་བརྗོད་དོ། །སྦྱང་བར་
བྱ་བའི་དོན་འདི་གདོན་མི་ཟ་བར་ཡོད་པས་ན་ཡོན་ཏན་གྱི་ཆོས་རྣམས་དེ་རྣམ་པར་དག་པར་
བྱེད་པ་ཡིན་པས་དེ་ལ་མི་འཁྲུལ་བར་མདོ་གཞན་གྱིས་ཡིད་ཆེས་པ་བརྟན་པར་བྱེད་པནི། ཇི་
ལྟར་རྡོའི་ཕྱེ་མ་ལ་ཞེས་བྱ་བ་ལ་སོགས་པའོ། །དེ་ལྟར་ཆོས་དྲུག་ཅུ་བསྟན་པས་ཁམས་རྟོགས་
པར་བྱེད་པ་ཉིད་དང༌། འཐད་པ་དང་། ལུང་གསུམ་གྱིས་རྟོགས་པར་བྱ་བ་ཡོད་པར་སྒྲུབ་པ་
གཉིས་བསྟན་ནས། རྟོགས་པར་བྱེད་པའི་ཆོས་ཀྱི་རང་བཞིན་ཉིད་སྟོན་པ་ནི། དེ་ལ་ཞེས་བྱ་བ་
ལ་སོགས་པའི་རྒྱན་བཞི་ནི་གང་གིས་ཐེག་མཆོག་དམ་པ་འདི་མཛེས་པ། །བློ་གྲོས་ཆེན་པོ་
རྣམས་ཀྱི་རྒྱན་བཞི་སྟེ། །ཚུལ་ཁྲིམས་ཏིང་འཛིན་དེ་བཞིན་ཤེས་རབ་དོན། །ཤིན་ཏུརྣམ་ངེས་
དང་ནི་དེ་བཞིན་གཟུངས། །ཞེས་བྱ་བ་སྟེ། དེ་བཞི་དང་ལྡན་པས་བྱང་ཆུབ་སེམས་དཔའི་སྤྱད་
པ་སྤྱོད་པ་ན་མཛེས་པའི་ཕྱིར་རོ། །སྣང་བ་བརྒྱད་ནི། དྲན་པ་དང་། བློ་གྲོས་དང་། རྟོགས་པ་
- 1 43 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དང་། ཆོས་དང་། ཤེས་པ་དང༌། བདེན་པ་དང་། མངོན་པར་ཤེས་པ་དང་། སྒྲུབ་པའི་སྣང་བ་
སྟེ༑ དེ་བརྒྱད་དང་ལྡན་པས་ཆོས་ཀྱི་སྣང་བ་ཐོབ་ཅིང་། གཏི་མུག་གི་མུན་པ་དང་བྲལ་བས་
ཆོས་ཀྱི་སྒོ་ཤིན་ཏུ་གསལ་བའི་ཕྱིར་རོ། །བྱང་ཆུབ་སེམས་དཔའི་སྙིང་རྗེ་ཆེན་པོ་བཅུ་དྲུག་ནི།
ལྟ་བ་སྣ་ཚོགས་དང་། ཕྱིན་ཅི་ལོག་བཞི་དང་། ང་དང་ང་ཡིར་འཛིན་པ་དང་། སྒྲིབ་པ་ལྔ་དང་།
སྐྱེ་མཆེད་དྲུག་གི་ཡུལ་ཆགས་པ་དང༌། ང་རྒྱལ་བདུན་དང་། འཕགས་པའི་ལམ་ལས་ཉམས་
པ་དང་། རང་དབང་མེད་པ་དང༌། ཁོང་ཁྲོ་བ་དང༌། སྡིག་པའི་ལས་དང་། འཕངས་པའི་ཤེས་
རབ་མེད་པ་དང༌། རྟེན་འབྲེལ་ཟབ་མོ་མ་རྟོགས་པ་དང༌། ལྟ་བའི་བག་ཆགས་མ་སྤངས་པ་
དང༌། སྡུག་བསྔལ་གྱི་ཁུར་དང་མ་བྲལ་བ་དང༌། གཡོ་དང་ང་རྒྱལ་སྤྱོད་པ་དང་། མཐོ་རིས་
དང་ཐར་པ་ལས་ཉམས་པ་དག་ལ་དམིགས་པ་དེ་དག་སྤང་བར་འདོད་པའི་རྣམ་པ་ཅན་ནོ། །
ལས་སུམ་ཅུ་རྩ་གཉིས་ནི། གཏི་མུག་གི་གཉིད་སད་པར་བྱེད་པ་དང༌། མོས་པ་དམན་པ་རྒྱ་
ཆེན་པོ་ལ་སྦྱོར་བ་དང་། ཆོས་མ་ཡིན་པའི་འདོད་པ་ཆོས་འདོད་པ་ལ་སྦྱོར་བ་དང་། འཚོབ་མ་
དག་པ་དེ་དག་ལ་འགོད་པ་དང་། ལྟ་བ་ངན་པ་ཡང་དག་པའི་ལྟ་བ་ལ་འགོད་པ་དང་། ཚུལ་
བཞིན་མ་ཡིན་པ་ཡིད་ལ་བྱེད་པ་ཚུལ་བཞིན་ཡིད་ལ་བྱེད་པ་ལ་འགོད་པ་དང་
། ལོག་པའི་ཆོས་
ལ་གནས་པ་ཡང་དག་པའི་ཆོས་ལ་འགོད་པ་དང༌། ཕ་རོལ་ཕྱིན་པ་དྲུག་གི་མི་མཐུན་པའི་
ཕྱོགས་དང་ལྡན་པ་འདི་དྲུག་ལ་སྦྱོར་བ་རྣམ་པ་དྲུག་དང་། ཐབས་མི་མཁས་པ་ཐབས་མཁས་
པ་ལ་སྦྱོར་བ་དང་། ཉོན་མོངས་པ་ཅན་ཉོན་མོངས་པ་མེད་པ་ལ་སྦྱོར་བ་དང་། དམིགས་པ་
ཅན་དམིགས་པ་མེད་པ་ལ་སྦྱོར་བ་དང་། མ་དུལ་བ་དུལ་བ་ལ་སྦྱོར་བ་དང་། བྱས་པ་མི་གཟོ་
བ་བྱས་པ་གཟོ་བ་སྦྱོར་བ་དང་། ཆུ་བོ་བཞིར་ལྷུང་བ་དེ་ལས་ཐར་པ་ལ་སྦྱོར་བ་དང་། བཀའ་
བློ་མི་བདེ་བ་བཀའ་བློ་བདེ་བ་ལ་སྦྱོར་བ་དང་། ཞེན་པ་མང་བ་ཞེན་པ་མེད་པ་ལ་སྦྱོར་བ་དང་།
འཕགས་པའི་ནོར་མེད་པ་ནོར་ལ་སྦྱོར་བ་དང་། ཤེས་པའི་སྣང་བ་དང་བྲལ་བ་སྣང་བ་ལ་
，
- 1 4 4



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
སྦྱོར་བ་དང༌། ཁམས་གསུམ་མི་ཤེས་པ་ཤེས་པ་ལ་སྦྱོར་བ་དང༌། གཡོན་ཕྱོགས་ཀྱི་ལམ་དུ་
ཞུགས་པ་ལམ་གཡས་པ་ལ་སྦྱོར་བ་དང༌། ལུས་དང་སྲོག་ལ་ཆགས་པ་དེ་མ་ཆགས་པ་ལ་སྦྱོར་
བ་དང་། དཀོན་མཆོག་དང་བྲལ་བ་བཀོད་མཆོག་གི་རིགས་མི་གཅོད་པ་ལ་སྦྱོར་བ་དང་།
ཆོས་ལས་ཉམས་པ་ཆོས་འཛིན་པ་ལ་སྦྱོར་བ་དང་། རྗེས་སུ་དྲན་པ་དྲུག་དང་བྲལ་བདེ་དྲུག་ལ་
སྦྱོར་བ་དང་། ཉོན་མོངས་པས་བསྒྲིབས་པས་ཉོན་མོངས་པ་མེད་པ་ལ་སྦྱོར་བ་དང་། མི་དགེ་
བའི་ཆོས་དང་ལྡན་པ་དགེ་བའི་ཆོས་ལ་སྦྱོར་བའོ། །དེ་ནས་བྱང་ཆུབ་སེམས་དཔའགཟུངས་
ཀྱི་དབང་ཕྱུག་རྒྱལ་པོས་སངས་རྒྱས་ཀྱི་ཐུགས་རྗེ་དང་། ཕྲིན་ལས་ཀྱི་ཁྱད་པར་ཞུས་པ་དང་།
དེ་ལ་བཅོམ་ལྡན་འདས་ཀྱིས་རྒྱལ་བའི་ཆོས་བརྒྱ་བཅུ་གསུངས་པས། བྱང་ཆུབ་ལ་སོགས་པ་
གསུམ་གཏན་པ་ཡིན་ནོ་ཞེས་འཆད་པ་ནི། དེ་བསྟན་པའི་རྗེས་ཐོགས་སུ་ཞེས་བྱ་བའོ། །དེ་ལ་
བྱང་ཆུབ་ཆེན་པོ་བཅུ་དྲུག་ཐོབ་ནས། དེ་དག་མ་ཐོབ་པ་ལ་ཐུགས་རྗེ་རྣམ་པ་བཅུ་དྲུག་འཇུག་
པ་ནི་བྱང་ཆུབ་ཆེན་པོའི་ཐུགས་རྗེ་རྣམ་པ་བཅུ་དྲུག་གོ །དེ་ལ་བྱང་ཆུབ་ཆེན་པོ་རྣམ་པ་བཅུ་དྲུག་
ནི༑ འདི་ལྟ་སྟེ། རྩ་བ་མེད་པ་དང་གནས་མེད་པ་དང༌། ཞི་བ་དང་ཉེ་བར་ཞི་བ་དང་། རང་
བཞིན་གྱིས་འོད་གསལ་བ་དང་། བླང་བ་དང་དོར་བ་མེད་པ་དང་། མཚན་མ་མེད་པ་དང་།
ཆགས་པ་མེད་པ་དང༌། དུསགསུམ་མཉམ་པ་ཉིད་དང་། ལུས་མེད་པ་དང་འདུས་མ་བྱས་པ་
དང༌། དབྱེར་མེད་པ་དང་གནས་མེད་པ་དང༌། ལུས་དང་སེམས་ཀྱི་ཡུལ་མ་ཡིན་པ་དང་།
གཟུང་དུ་མེད་པ་དང་། གཞི་མེད་པ་དང༌། སྟོང་པ་ཉིད་དང་། ནམ་མཁའ་དང་མཉམ་པ་དང་།
ཇི་ལྟ་བ་བཞིན་གྱི་གནས་དང་། རྣམ་པ་ལ་འཇུག་པས་རྣམ་པ་མེད་པ་ལ་འཇུག་པ་དང་
། ཟག་
པ་མེད་པ་དང་ཉེ་བར་ལེན་པ་མེད་པ་དང༌། དག་པ་དང་དྲི་མ་མེད་པ་དང་ཉོན་མོངས་པ་མེད་
པསྟེ། དེ་ལ་མངོན་པར་བྱང་ཆུབ་ནས། དེ་མ་ཐོབ་པ་ལ་ཐུགས་རྗེ་ཆེན་པོ་བཅུ་དྲུག་འཇུག་གོ །
སྟོབས་བཅུ་དང་ཞེས་བྱ་བ་ནི། གནས་དང་གནས་མ་ཡིན་པ་དང་། ལས་ཀྱི་རྣམ་པར་སྨིན་པ་
--
1
，
- 1 4 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མཁྱེན་པ་དང་། མོས་པ་སྣ་ཚོགས་པ་དང་། ཁམས་སྣ་ཚོགས་པ་དང་། དབང་པོའི་ཚུལ་དང་།
ལམསྣ་ཚོགས་དང་། བསམ་གཏན་ལ་སོགས་པ་དང་། སྔོན་གྱི་སྐྱེ་གནས་དང་། འཆི་འཕོ་དང་
སྐྱེ་བ་དང༌། ཟག་པ་མེད་པ་སྟེ། དེ་རྣམ་པར་མཁྱེན་པའོ། །མི་འཇིག་པབཞི་ནི། ཆོས་ཐམས་
ཅད་མངོན་པར་རྫོགས་པར་བྱང་ཆུབ་པར་དམ་བཅས་པ་དང་། ཟག་པ་ཐམས་ཅད་ཟད་པར་
དམ་བཅས་པ་དང་། བར་དུ་གཅོད་པའི་ཆོས་ལུང་བསྟན་པ་དང་། ངེས་པར་འབྱུང་བའི་ལམ་
ལུང་བསྟན་པ་ ལ་འཇིག་པའོ། །མ་འདྲེས་པ་བཅོ་བརྒྱད་ནི། འཁྲུལ་བ་དང༌། ཅ་ཅོ་དང་།
བསྙེལ་བདང་། ཐུགས་མཉམ་པར་མ་བཞག་པ་དང་། ཐདད་པའི་འདུ་ཤེས་དང་། སོ་སོར་མ་
བརྟགས་པའི་བཏང་སྙོམས་མེད་པ་དང་། འདུན་པ་དང༌། བརྩོན་འགྲུས་དང་། དྲན་པ་དང་།
ཏིང་ངེ་འཛིན་དང་། ཤེས་རབ་དང་རྣམ་པར་གྲོལ་བའི་ཡེ་ཤེས་ཉམས་པ་མེད་པ་དང་། ལུས་
དང་ངག་དང་ཡིད་ཀྱི་ལས་ཡེ་ཤེས་སྔོན་དུ་འགྲོ་བ་དང་། འདས་པ་དང་མ་འོངས་པ་དང་། ད་
ལྟར་འབྱུང་བ་ལ་མ་ཆགས་མ་ཐོགས་པའི་ཡེ་ཤེས་འཇུག་པའོ། །དེ་བསྟན་པའི་རྗེས་ཐོག་ཏུ་
ཕྲིན་ལས་བླ་ན་མེད་པ་བསྟན་པས་ཞེས་བྱ་བ་ནི། སྟོབས་བཅུ་པོ་རང་རང་གི་ཕྲིན་ལས་སྟོབས་
སོ་སོ་རྗེས་ལ་བཤད་པ་དང༌། མི་འཇིགས་པ་བཞི་དང༌། མ་འདྲེས་པ་བཅོ་བརྒྱད་ཀྱི་ལས་
ཀྱང་དེ་བཞིན་དུ་བཤད་པ་སྟེ། རྗེས་སུ་མཐུན་པར་ཕྱིན་ཅི་མ་ལོག་པར་བསྟན་པ་རྣམ་པ་བཅུ་
དང་། བག་ཚ་བ་མེད་པར་བསྟན་པ་རྣམ་པ་བཞི་དང་། འབྲས་བུ་དང་ལྡན་པར་བསྟན་པརྣམ་
པ་བཅོ་བརྒྱད་དེ། དེ་ལྟར་སུམ་ཅུ་རྩ་གཉིས་སོ། །དེ་ལྟར་ལུས་ཀྱི་དངོས་པོ་སྟེགྲངས་བསྟན་
ནས། གསུམ་པ་གོ་རིམ་སྟོན་པ་ནི། འདི་དག་གི་འབྲེལ་བ་གང་ཞེན་ཞེས་བྱ་བ་སྟེ། གཅིག་གི་
རྗེས་སུ་གཉིས་པ་ངེས་པའི་རང་བཞིན་གོ་རིམ་ལ་འབྲེལ་བ་ཞེས་བརྗོད་དོ། །བསྟན་བཅོས་ཀྱི་
འབྲེལ་བ་བཤད་ཟིན་ཏོ་ཞེས་བྱ་བ་ནི། དོན་རྣམ་པ་བདུན་ནི་བསྟན་བཅོས་ཀྱི་ལུས་ཡིན་ལ།
དེའི་གོ་རིམནི་བསྟན་བཅོས་ཀྱི་འབྲེལ་བ་ཞེས་བྱའོ། །ལུསརྣམ་པར་བཞག་པའོ། །
- 1 4 6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
ད་ནི་འབྲས་བུ་དཀོན་མཆོག་གི་དོན་འཆད་དོ། །དེ་ལ་སངས་རྒྱས་དཀོན་མཆོག་
འཆད་པ་ལ། ཆོས་ཉིད་ཀྱི་རྒྱུ་མཐུན་པའི་དང་བ་ཞེས་བྱ་བ་ལ། ཆོས་ཉིད་ནི་ཆོས་ཀྱི་སྐུ་སྟེ་
སངས་རྒྱས་སོ། །དེའི་རྒྱུ་མཐུན་པའི་འབྲས་བུ་སྟེ་ཆོས་དང་དགེ་འདུན་ནོ། །དེ་ལ་དམིགས་པ་
དང་བ་ནི་ཆོས་ཉིད་ཀྱི་རྒྱུ་མཐུན་པའི་དང་བ་སྟེ། སྲིད་པའི་སྲེད་པ་ཞེས་བྱ་བ་བཞིན་ནོ། །
འདིར་སངས་རྒྱས་དཀོན་མཆོག་གི་དོན་བསྟན་པ་དང༌། བཤད་པ་དང་། རྒྱས་པར་བཤད་པ་
ནི་ཚིགས་སུ་བཅད་པ་གཅིག་དང་གསུམ་གྱིས་རིམ་པ་བཞིན་ནོ། །དེ་ལ་བསྟན་པའི་དོན་ནི་
རྣམ་པ་བརྒྱད་དེ། རང་བཞིན་དང་། སྤངས་པ་དང༌། ཤེས་རབ་དང་། ཡེ་ཤེས་དང་། གས་
རྗེ་དང་། ནུས་པ་དང་། རང་དོན་དང༌། གཞན་དོན་ནོ། །དོན་བརྒྱད་པོ་འདི་ཉིད་ཚིགས་སུ་
བཅད་པ་གཉིས་པས་འཆད་པ་ནི། འདིས་ཅི་བསྟན་ཞེ་ན་ཞེས་མཚམས་སྦྱོར་བ་བཀོད་ནས།
འདུས་མ་བྱས་ཤིང་ཞེས་བྱ་བ་ལ་སོགས་པའོ། །དོན་བརྒྱད་པོ་འདི་ཡང་རྣམ་པ་གཉིས་སུ་
འདུས་ཏེ། རང་གི་དོན་ཆོས་སྐུ་དང་། གཞན་གྱི་དོན་གཟུགས་སྐུའོ། །དང་པོ་ལ་རྣམ་པ་གཉིས་
ཏེ༑ དབྱིངས་དང་རིག་པའོ། །དབྱིངས་ལའང་གཉིས་ཏེ་རང་བཞིན་གྱིས་རྣམ་པར་དག་པ་དང་།
དྲི་མ་མེད་པས་རྣམ་པར་དག་པ་སྟེ། རང་བཞིན་དང་། སྤངས་པའོ། །དང་པོ་ནི་འདུས་མ་བྱས་
པ་ཞེས་བརྗོད། གཉིས་པ་ནི་ལྷུན་གྱིས་གྲུབ་པ་ཞེས་བརྗོད་པའོ། །རིག་པ་ནི་གཞན་གྱི་རྐྱེན་
གྱིས་རྟོགས་མིན་པ་ཞེས་བྱ་བའོ། །གཟུགས་སྐུ་ལ་གཉིས་ལས། ལོངས་སྤྱོད་རྫོགས་པ་ནི་ཡེ་
ཤེས་དང་ཐུགས་རྗེ་ཡིན་ལ། སྤྲུལ་པ་ནི་ནུས་པའོ། །དེ་དྲུག་ཉིད་བསྡུ་བནི། རང་གི་དོན་དང་
གཞན་གྱི་དོནཏོ་ཞེས་བརྗོད་པ་སྟེ། སྤྱིགཉིས་ཉིད་བགྲངས་པསརྣམ་པ་བརྒྱད་དོ། །བསྟན་པ་
དང་བཤད་པའི་དེ་ཉིད་སྦྱར་བས་རྒྱས་པར་འཆད་པ་ནི། ཐོག་མ་དབུས་མཐའ་མེད་པའི་ཞེས་
བྱ་བ་ལ་སོགས་པའི་ཚིགས་སུ་བཅད་པ་གསུམ་མོ། །དེ་ལྟར་བསྟན་པ་ལ་སོགས་པསགས་
པར་བྱས་པའི་དོན་དེ་ལ་ཤེས་པར་བྱེད་པའི་གཞུང་འགོད་པ་ནི། དེ་ལྟར་ན་ཇི་སྐད་བསྟན་པའི་
- 1 4 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
ཞེས་བྱ་བ་ནས། གཞན་གྱི་དོན་བྱེད་པ་ནུས་པར་རིག་པར་བྱའོ་ཞེས་བྱ་བ་ཡན་ད་དོ། །དོན་
དེ་ཡང་དག་པར་བསྡུས་པ་ནི། དེ་ལ་ཞེས་བྱ་བ་མན་ཆད་དོ། །ཆོས་དཀོན་མཆོག་ཀྱང་དང་པོ་
བསྟན་པ་ནི། གང་ཞིག་ཅེས་བྱ་བ་ལ་སོགས་པའོ། །འདིར་ཡང་དོན་རྣམ་པ་བརྒྱད་བརྗོད་དེ།
འོད་གསལ་བ་དང༌། རྩ་བ་མེད་པ་དང༌། གཞི་མེད་པ་དང༌། དག་པ་དང་། གསལ་བ་དང་།
གཉེན་པོ་ཉིད་དང་། འགོག་པ་དང༌། ལམ་ཉིད་དོ། །དེ་ཉིད་འཆད་པ་ནི། བསམ་མེད་གཉིས་
མེད་ཅེས་བྱ་བ་ལ་སོགས་པའོ། །དེ་ལ་འོད་གསལ་བ་ནི་དམིགས་པ་དང་བཅས་པའི་བློས་
གཞན་ལས་རྟོགས་པར་བྱ་བ་མ་ཡིན་པ་དང་། དམིགས་པ་མེད་པའི་ཡེ་ཤེས་ཀྱིས་མངོན་དུ་བྱ་
བའི་རང་བཞིན། རྟག་ཏུ་མེད་པ་དང༌། བརྗོད་དུ་མེད་པ་དང༌། འཕགས་པའི་བློའི་ཡུལ་དུ་
གྱུར་པ་ཞེས་བྱ་བ་གསུམ་གྱིས་བསྟན་ཏོ། །དེ་ལ་ནི་བསམ་དུ་མེད་པ་ཞེས་བྱ་སྟེ། རང་
བཞིནགྱིས་འོད་གསལ་བ་ནི་ཚོར་བ་ཐམས་ཅད་ཉེ་བར་ཞི་བས་བསམ་པར་བྱ་བ་མ་ཡིན་པའི་
སྦྱོར་རོ། །གཉིས་སུ་མེད་པ་དང༌། རྣམ་པར་རྟོག་པ་མེད་པ་ནི། རྩ་བ་མེད་པ་དང་། གཞི་མེད་
པ་དག་ཡིན་ལ། དེ་ལ་ཞི་བ་ཞེས་བྱ་བའི་ཚོགས་ཀྱིས་བསྟན་ཏོ། །དེ་ལ་ལས་དང་ཉོན་མོངས་
པ་ནི་སྡུག་བསྔལ་གྱི་རྩ་བ་ཡིན་ལ། ཚུལ་བཞིན་མ་ཡིན་པ་ཡིད་ལ་བྱེད་པས་བསྡུས་པའི་རྣམ་
པར་རྟོག་པ་ནི་བཞི་ཡིན་ཏེ། དཔེར་ན་ལྗོན་ཤིང་གི་སྡོང་པོ་རྒྱ་ཆེན་པོའི་རྩ་བ་དང་། དེའི་ཡང་
རྟེན་ས་ཕྱོགས་དག་བཞིན་ནོ། །དེ་ལྟར་གཞི་དང་རྩ་བ་དེ་གཉིས་གཉེན་པོས་བསལ་ན་སྡུག་
བསྔལ་སྤངས་པ་མངོན་དུ་གྱུར་པ་འདི་ནི་དྲི་མ་མེད་པའི་རང་བཞིན་གྱིས་དག་པ་སྟེ། འགོག་
པའི་རང་བཞིན་ནོ། །དེས་ན་བསམ་དུ་མེད་པས་ན་སྡུག་བསྔལ་ངོ་བོ་ཉིད་ཀྱིས་སྟོང་པར་
བརྗོད་ལ། གཉིས་སུ་མེད་པ་དང་རྣམ་པར་རྟོག་པ་མེད་པས་ནི་སྡུག་བསྔལ་གཉེན་པོས་སྤངས་
པ་བརྗོད་དེ། དེ་གཉིས་ཐ་དད་པ་མེད་པར་འགོག་པའོ། །དེ་ནི་རང་བཞིན་དང་སྤངས་པས་
རབ་ཏུ་ཕྱེ་བ་ཡིན་ནོ། ཁམས་ལ་ཡང་དག་པ་ནི་སྤངས་པའི་ཁྱད་པར་ཏེ། ལམ་གྱི་ངོབོ་ཉིད་
- 1 4 8



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
སྒྲིབ་པ་དང་མ་འདྲེས་པའི་ཕྱིར་རོ། །གསལ་བ་ནི་ཡེ་ཤེས་ཏེ། ཇི་ལྟ་བ་དང་ཇི་སྙེད་པ་རིག་
པའོ། །གཉེན་པོའི་ཕྱོགས་ཉིདནི་ནུས་པ་སྟེ། རང་དང་གཞན་གྱི་རྒྱུད་ལ་སྒྲིབ་པའི་བག་ཆགས་
རྗེས་སུ་འབྲེལ་བར་འཇུག་པ་རྒྱུན་གཅོད་པའོ། །དེ་ལྟར་བདེན་པ་གཉིས་ཀྱི་རང་བཞིནནི་
ཆོས་སོ། །དེ་ཉིད་རྒྱས་པར་འཆད་པ་ནི། ཆགས་བྲལ་ཉིད་ནི་འགོག་པ་དང་ཞེས་བྱ་བ་ལ་
སོགས་པའི་ཚིགས་སུ་བཅད་པ་གཉིས་འགྲེལ་པ་དང་བཅས་པས་སོ། །གཉིས་སུ་མེད་པའི་
ཆོས་ཅན་རྣམ་པར་མི་རྟོག་པའི་ཆོས་སོ་ཞེས་བྱ་བའི་མདོའི་དོན་འཆད་པ་ནི། གཉིས་དང་རྣམ་
པར་རྟོག་པ་ཉིད་གང་ཡིན་པ་དང་། དེ་ཇི་ལྟར་མེད་པ་ཉིད་བརྗོད་པ་ནི། དེ་ལ་གཉིས་ནི་ཞེས་
བྱ་བ་ནས། ཚུལ་བཞིན་མ་ཡིན་པའི་ཡིད་ལ་བྱེད་པ་ལ་བརྗོད་དོའི་བར་གྱིས་ནི་གཉིས་དང་
རྣམ་པརརྟོག་པགང་ཡིན་པ་བསྟན་ཏོ། །དེ་རང་བཞིན་གྱིས་ཞེས་པ་ནས། སྡུག་བསྔལགཏན་
འབྱུང་བ་མེད་པ་གང་ཡིན་པ་འདི་ནི་སྡུག་བསྔལ་འགོག་པ་ཞེས་བྱའི། ཆོས་འགའ་ཞིག་བ་ཞིག་
པའི་ཕྱིར་ནི་སྡུག་བསྔལ་འགོག་པའི་བདེན་པར་མ་བསྟན་ཏོ་ཞེས་བྱ་བས་ནི། གཉིས་དང་རྣམ་
པར་རྟོག་པ་དེ་ཇི་ལྟར་མེད་པ་ཉིད་བསྟན་ཏོ། །འདིར་ནི་ཇི་ལྟར་མེད་པས་སྡུག་བསྔལ་འགོག་
པཡིན་ཞེ་ན། དེ་དག་ངོབོ་ཉིད་ཀྱིས་མ་གྲུབ་པར་རིག་པས་ཚུལ་བཞིན་མ་ཡིན་པ་ཡིད་ལ་བྱེད་
པའམ་རྣམ་པར་རྟོག་པ་མི་འབྱུང་ངོ༌། །དེ་མ་བྱུང་བས་ལས་དང་ཉོན་མོངས་པ་མི་འབྱུང་ངོ་། །
དེ་མ་བྱུང་ན་ཡང་ཚོར་བ་དང་སེམས་ཀྱི་རྒྱུ་བ་སྡུག་བསྔལ་གཏན་འབྱུང་བ་མེད་པ་དེ་ནི་འགོག་
པའོ་ཞེས་གདོད་མ་ནས་མ་གྲུབ་པ་ལ་ཡོད་པར་སྒྲོ་བཏགས་པ་ལྡོག་པ་ཙམ་ཞིག་གཉེན་པོའི་
བྱེད་པར་སྒྲུབ་ནས། རང་བཞིན་དུ་གྲུབ་པའི་དོན་ཕྱིས་བཤིག་པ་གཉེན་པོའི་བྱེད་པ་ཡིན་པ་
འགོག་པ་ནི། ཆོས་འགའ་ཞིག་གཞིག་པའི་ཕྱིར་ནི་ཞེས་བྱ་བའོ། །དེ་ལ་སྒྲུབ་པའི་དོན་ལ་ཤེས་
བྱེད་ཀྱི་ལུང་འགོད་པ་ནི། ཇི་སྐད་དུ་འཇམ་དཔལ་ཞེས་བྱ་བའོ། །དགག་པའི་དོན་ལ་ལུང་
འགོད་པ་ནི། ཇི་སྐད་དུ་བཅོམ་ལྡན་འདས་ཞེས་བྱ་བའོ། །དེ་ཁོ་ན་མཐོང་བ་གེགས་ཀྱི་རྣམ་པ་
- 1 4 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
ཐམས་ཅད་ཀྱི་གཉེན་པོར་འགྱུར་བ་ནི་ཕྱིར་རོ་ཞེས་བྱ་ལ། གེགས་ཀྱི་རང་བཞིན་དང་། གཉེན་
པོར་ཇི་ལྟར་འགྱུར་བ་མི་ཤེས་པར་དོགས་ནས་རེ་ཞིག་མུན་པའི་རང་བཞིན་གྱི་གེགས་ཉིད་
སྟོན་པ་ནི། གེགས་ཀྱང་ཞེས་བྱའོ། །རྒྱུ་མཚན་གྱི་ཡུལ་ནི་འཁྲུལ་བའི་རྒྱུ་གགས་ཀྱི་རྣམ་པར་
རིག་པའི་མིང་ཅན་ཉམས་སུ་མྱོང་བའི་ཡུལ་ལ་བརྗོད་དོ། །དེ་ཡིད་ལ་བྱེད་པ་ནི་འཁྲུལ་བའི་
རང་བཞིན་གཟུགས་ཅན་མ་ཡིན་པའིརྣམ་པར་རིག་པའི་མིང་ཅན་རྣམ་པར་རྟོག་པ་ལ་བརྗོད།
ཡིད་ལ་བྱེད་པ་སྔོན་དུ་འགྲོ་བ་ནི་དེས་ཁྱབ་པ་སྟེ། བག་ལ་ཉལ་གྱི་རང་བཞིན་ཡིན་པ་དང་།
ཀུན་ནས་ལྡང་བའི་རྒྱུ་ཡིན་པས་གཉིས་ཀ་ཡང་དེ་སྔོན་དུ་འགྲོ་བ་ཡིན་ནོ། །དེ་ལྟ་བུ་ཡུལ་
ཡིད་ལ་བྱེད་པ་སྔོན་དུ་སོང་བའི་ཉོན་མོངས་པ་སྐྱེས་པ་ནི་གེགས་ཀྱི་རང་བཞིན་བསྟན་པའོ། །
ཡུལ་དེ་ལས་ཡིད་ལ་བྱེད་པའི་རང་བཞིན་བག་ལ་ཉལ་སྐྱེབའི་རིམ་པ་ཉིད་སྟོན་པནི། བག་ལ་
ཉལ་ལས་ནི་ཞེས་བྱ་བ་སྟེ། བག་ལ་ཉལ་ལ་ལྟོས་ནས་ནི་ཡུལ་འདི་ལྟར་རྒྱུ་མཚན་ཡིན་ནོ། །
ཡུལ་གྱི་རང་བཞིན་ཉིད་ལ་བསྟན་པ་ནི། ཡང་དག་པ་མ་ཡིན་པ་དེའི་རང་བཞིན་མ་ཡིན་པའི་
དངོས་པོ་ཞེས་བྱ་བའོ། །གང་ཟག་གང་ལ་ཡུལ་དེ་རྒྱུར་འགྱུར་སྙམ་ན། བྱིས་པརྣམས་ལ་ཞེས་
བྱ་བའོ། །རྣམ་པ་ཇི་ལྟར་རྒྱུར་འགྱུར་སྙམ་ན། སྡུག་པའི་རྣམ་པ་ཞེས་བྱ་བའོ། །ཇི་ལྟར་ན་སྡུག་
པའི་རྣམ་པ་ཡིན་ཞེ་ན། འདོད་ཆགས་བསྐྱེད་པས་ཞེས་བྱ་བ་སྟེ། བག་ལ་ཉལ་དང་ཀུན་ནས་
ལྡང་བའི་འདོད་ཆགས་སྐྱེ་བ་དང་མཐུན་པར་མྱོང་བ་ལ་སྣང་བས་སྡུག་པའི་རྣམ་པ་ཞེས་བརྗོད་
དོ༑ ༑ཞེ་སྡང་བསྐྱེད་པ་ལ་ཡང་དེ་དང་འདྲའོ། །གཏི་མུག་བསྐྱེད་པས་ཞེས་བྱ་བནི། ཕྱིན་ཅི་
ལོག་སྐྱེ་བ་དང་རྗེས་སུ་མཐུན་པ་མྱོང་བ་ལ་སྣང་བས་མ་རིག་པའི་རྣམ་པ་ཞེས་བརྗོད་དེ། རྣམ་
པ་དེས་རྒྱུ་མཚན་དུ་འགྱུར་རོ། །རྒྱུ་མཚན་དེ་ལས་སྐྱེས་པའི་ཡིད་ལ་བྱེད་པ་ཉིདནི། བག་ལ་
ཉལ་ཡིན་ལ། དེའང་ཚུལ་བཞིན་མ་ཡིན་པའི་ཡིད་ལ་བྱེད་པ་ཡིན་ནོ་ཞེས་སྟོན་པནི། འདོད་
ཆགས་དང་ཞེས་བྱ་བའོ། །དེ་ལྟར་རྒྱུ་མཚན་གྱི་ཡུལ་ཡིད་ལ་བྱེད་པས་སྔོན་དུ་འགྲོ་བའི་བག་
- 1 50



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
ལ་ཉལ་གྱི་འདོད་ཆགས་ལ་སོགས་པ་སྐྱེ་བའི་ཚུལ་བརྗོད་ནས། དེ་ཉིད་ལས་ཀྱང་ཀུན་ནས་
ལྡང་བ་སྐྱེ་བའི་ཚུལ་སྟོན་པ་ནི། སེམས་ཚུལ་བཞིན་མ་ཡིན་པ་ཡིད་ལ་བྱེད་པར་ཞེས་བྱ་བའོ། །
དེ་ལྟར་བག་ལ་ཉལ་ནི་ཁམས་ཇི་ལྟ་བ་བཞིན་མ་ཤེས་པའི་རང་བཞིན་ཚུལ་བཞིན་མ་ཡིན་པ་
ཡིད་ལ་བྱེད་པ་ཡིན་ཏེ། ཀུན་ནས་ཉོན་མོངས་པ་གསུམ་གྱི་གཞི་ཡིན་ནོ། །ཀུན་ནས་ལྡང་བའི་
ཉོན་མོངས་པ་ནི་ཉོན་མོངས་པའི་ཀུན་ནས་ཉོན་མོངས་པ་ཡིན་ནོ། །དེ་ལས་བྱུང་བའི་འདུ་བྱེད་
པ་ནི་ལས་ཀྱི་ཀུན་ནས་ཉོན་མོངས་པའོ། །དེའི་འབྲས་བུ་སྲིད་པ་གྲུབ་པས་ལུས་དང་གནས་
དང་ལོངས་སྤྱོད་དུ་སྣང་བའི་རྣམ་པར་རིག་པ། གཟུགས་སུ་སྣང་བ་མངོན་པར་གྲུབ་པ་ནི་སྐྱེ་
བའི་ཀུན་ནས་ཉོན་མོངས་པའོ། །དེ་ལྟར་ཀུན་ནས་ཉོན་མོངས་པ་བཞི་དང་བཅས་པསསྐྱེ་བའི་
ཚུལ་བསྟན་པས་གེགས་ཀྱི་རང་བཞིན་བསྟན་ནས། དེའི་གཉེན་པོར་ཇི་ལྟར་གྱུར་པསྟོན་པནི།
བྱིས་པ་རྣམས་ཀྱི་ཞེས་བྱ་བའོ། ཁམས་གཅིག་ཇི་ལྟ་བ་བཞིན་མ་ཤེས་པ་ནི་བག་ལ་ཉལཏེ།
ཚུལ་བཞིན་མ་ཡིན་པ་ཡིད་ལ་བྱེད་པའོ། །དེ་ཉིད་ནི་དེ་ཁོ་ན་ཡིད་ལ་བྱེད་པས་སྤོང་ངོ་ཞེས་སྟོན་
པ་ནི། དེ་ཡང་ཞེས་བྱ་བའོ། །རྒྱུ་མཚན་ནི་དམིགས་པ་འགའ་ཡང་མི་མཐོང་བ་ནི་གདོད་མ་
ནས་མ་གྲུབ་པའི་ཕྱིར་རོ། །དེ་ལྟར་ཕྱིན་ཅི་ལོག་གི་རྒྱུ་མཚན་གྱི་ཡུལ་གདོད་མ་ནས་མགྲུབ་པ་
ཉིད་ཡང་དག་པ་ཡིན་གྱི། ཡང་དག་པར་ཞེས་བྱ་བ་རང་བཞིན་དུ་གནས་པ་ནི་མེད་དོ་ཞེས་
རྣམ་པར་རྟོག་པ་ནི། གང་གི་ཚེ་ཞེས་བྱ་བའོ། །དེ་ལྟར་ཡིན་དང་ཡང་དག་པ་མ་ཡིན་པ་རྒྱུ་
མཚན་གྱི་ཡུལ་དང་། ཡང་དག་པ་དེ་དང་བྲལ་བ་གཉིས་ཀ་ཡང་མ་གྲུབ་པར་རོ་གཅིག་ལ། དེ་
ཡང་དེ་བཞིན་གཤེགས་པའི་སྣང་ལ་མེད་པའི་ཡེ་ཤེས་ཀྱིས་མངོན་སུམ་དུ་མཛད་དོ་ཞེས་སྟོན་
པནི། དེ་ལྟར་ཆོས་དེ་དག་ཅེས་བྱ་བའོ། །དེ་ལྟ་བུའི་ཡེ་ཤེས་དེ་ཉིདཞིགཉེན་པོ་ཡིན་ལ། དེས་
ཀྱང་དངོས་པོར་ཞེན་པའི་སྒྲོ་འདོགས་སེལ་བ་ཙམ་གཉེན་པོའི་བྱེད་པ་ཡིན་པར་སྟོན་པ་ནི།
གང་ཞིག་དེ་ལྟར་ཞེས་བྱ་བའོ། །མེད་པའི་རྒྱུ་མཚན་ནི་གདོད་མ་ནས་མ་མཐོང་བའི་ཕྱིར་
- 1 5 1 -



ན
1
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
བསལ་བ་མེད་པ་ཞེས་འབྲེལ་ཏེ། འདིས་ནི་ཕྱིན་ཅི་ལོག་ཀུན་ནས་མོངས་པའི་དམིགས་པ་
བཀག་པ་མེད་པས་དེ་ཡོད་པར་བྱེད་པ་སེམས་ཙམ་གཉེན་པོའི་བྱེད་པར་སྟོན་པའོ། །ཡོད་པ་
ཡང་དག་པ་ཇི་ལྟ་བ་བཞིན་དུ་གྱུར་པའི་དོན་དམ་པའི་བདེན་པ་མཐོང་བའི་ཕྱིར། བཞག་པ་
མེད་པར་ཞེས་བྱ་བར་འབྲེལ་ཏེ། འདིས་ནི་ཕྱིན་ཅི་མ་ལོག་པའི་རྣམ་པར་བྱང་བའི་དམིགས་པ་
སྒྲུབ་པ་མེད་པར་བསྟན་ཏོ། །ཀུན་ནས་ཉོན་མོངས་པའི་མཚན་མ་མ་མཐོང་བ་ཙམ་ལཡོད་པ་
ཡང་དག་པ་མཐོང་བ་ཞེས་བརྗོད་ཀྱི། ཡང་དག་པའི་དོན་རྣམ་པར་གནས་པ་ཡོད་པ་ནི་མཡིན་
ནོ༑ ཀུན་ནས་ཉོན་མོངས་པ་གཉེན་པོས་བསལ་བ་དང༌། རྣམ་པར་བྱང་བབག་པར་
དོགས་པས་དེ་ལྟར་བརྗོད་པ་ན། ཀུན་ནས་ཉོན་མོངས་པའི་དམིགས་པ་མ་བསལ་བ་དང་།
རྣམ་པར་བྱང་བའི་དམིགས་པ་མ་བཞག་པར་གྲུབ་པས་ན་གཉིས་ཀ་ཡང་བསལ་བ་དང་།
བཞག་པ་མེད་པར་གཉིས་ཀ་མཉམ་མོ། །དེས་ན་དེ་གཉིས་ཀ་བསལ་བ་མེད་པ་དང་། བག་
པ་མེད་པར་མཉམ་པ་ཉིད་ཀྱི་ཡེ་ཤེས་ཀྱི་མངོན་པར་བྱང་ཆུབ་པ་ཞེས་གསུངས་ཏེ། གཉིས་ཀ་
རོ་གཅིག་པ་སྟེ་སྔར་བཤད་པ་བཞིན་ནོ། །ལམ་གྱི་དོན་འདི་ལ་ཤེས་པར་བྱེད་པ་འགོད་པ་ནི།
ཆོས་ཀྱི་སྐུ་ཐོབ་པའི་རྒྱུ་ཞེས་བྱ་བའོ། །
དགེ་འདུན་དཀོན་མཆོག་ལ་ཡང་བསྟན་པ་དང་བཤད་པ་དང་། རྒྱས་པར་བཤད་
པ་ལས། དང་པོ་ནི་དོན་བརྒྱད་བརྗོད་དེ། ཇི་ལྟར་བར་རིག་པ་དང་། ཇི་སྙེད་པ་རིག་པ་དང་།
སོ་སོ་རང་ཉིད་རིག་པ་དང༌། ཆགས་པའི་སྒྲིབ་པ་ལས་རྣམ་པར་གྲོལ་བ་དང་། གས་པའི་
སྒྲིབ་པ་ལས་རྣམ་པར་གྲོལ་བ་དང་། དམན་པའི་སྒྲིབ་པ་ལས་རྣམ་པར་གྲོལ་བ་དང་། རིག་པ་
དང༌། རྣམ་པར་གྲོལ་བའོ། །དེ་ལ་ཡང་དག་རྟོགས་ནས་ཞེས་བྱ་བ་ཡན་ཆད་ཀྱིས་ནི་ཇི་ལྟར་
བར་རིག་པར་བརྗོད་དོ། །དེ་ལ་ཡང་གཉིས་ཏེ། རྒྱུ་དང་རང་བཞིན་ནོ། །རྒྱུ་ལཡང་གཉིསཏེ།
མེམས་རང་བཞིན་གྱིས་འོད་གསལ་བར་མཐོང་བ་དང་། ཉོམས་མོངས་པ་མེད་པ་མཐོང་བ་སྟེ།
- 1 5 2



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། །༡
ས་བདུན་པ་ཡན་ཆད་ན་ཡོད་པའི་ཡེ་ཤེས། སེམས་རྣམ་པར་དག་པའི་རང་བཞིན་དུ་རིག་པ་
དང༌། མ་དག་པའི་ཉེས་པ་ཡང་གདོད་མ་ནས་མ་གྲུབ་པར་མཐོང་བའོ། །དེ་ཡང་རྐང་པ་དང་
པོས་གྲངས་བཞིན་བརྗོད་དོ། །ཇི་ལྟ་བ་བཞིན་མཐོང་བའི་རང་བཞིན་ཉིད་བརྗོད་པ་ནི། གང་
དག་འགྲོ་ཀུན་བདག་མེད་མཐའ་ཞི་ཡང་དག་རྟོགས་ནས་ཞེས་བྱ་བ་སྟེ། འགྲོ་བ་ཐམས་ཅད་
སྤྱི་མཚན་ཉིད་ཆོས་དང་གང་ཟག་གི་བདག་རྣམ་པ་གཉིས་མེད་པའི་དེ་ཁོ་ནའི་མཐའ་སྟེ། ཞི་
ཞེས་བྱ་བ་སྤྲོས་པ་མེད་པ་རྟོགས་པའོ། །ཇི་སྙེད་ཡོད་པ་ཉིད་རིག་པ་ནི། ཐམས་ཅད་ལ།
རྫོགས་པའི་སངས་རྒྱས་རྗེས་ཞུགས་གཟིགས་པ་ཞེས་བྱ་བ་སྟེ། ཐུན་མོང་གི་མཚན་ཉིད་ཆོས་
དང་གང་ཟག་གི་བདག་མེད་པ་དེ་ཉིད་ནི་དེ་བཞིན་གཤེགས་པའི་རང་བཞིན་སངས་རྒྱས་ཀྱི་
སྙིང་པོ་ཡིན་ལདེ་ཡང་རྟེན་སེམས་ཅན་གྱི་ཁམས་ཐམས་ཅད་ལ་ཁྱབ་པར་རྗེས་སུ་ཞུགས་པར་
རིག་པ་ནི་ཇི་སྙེད་ཡོད་པ་ཤེས་པའོ། །དེ་ལ་འགྲོ་བ་ཐམས་ཅད་ལ་ཡོད་པའི་བདག་མེད་པ་
ཉིད་དེ་ཁོ་ན་ཕྱིན་ཅི་མ་ལོག་པར་རིག་པ་ནི་ཇི་ལྟ་བ་བཞིན་རིག་པ་ཡིན་ལ། དེས་རྟེན་ཐམས་
ཅད་ལ་ཁྱབ་པར་དམིགས་པ་ནི་ཇི་སྙེད་པ་རིག་པ་ཡིན་ནོ། །གཉིས་ཀ་ཡང་འཇིག་རྟེན་ལས་
འདས་པའི་ཤེས་རབ་དོན་དམ་པའི་ཡུལ་ཅན་ཡིན་གྱི་ཀུན་རྫོབ་ཀྱི་ཡུལ་ཅན་ནི་མ་ཡིན་ནོ། །
དེས་ན་དོན་གྱིས་སོ་སོ་རང་ཉིད་རིག་པ་ཡང་གྲུབ་སྟེ་གཞན་གྱི་སྤྱོད་ཡུལ་མ་ཡིན་པས་སྒྲས་
བརྗོད་དུ་མེད་པ་ནི་རང་ཁོ་ནའི་སོ་སོ་རིག་པའི་ཕྱིར་རམ། ཡང་ན་འཇིག་རྟེན་ལས་འདས་པའི་
དོན་རིག་པ་ནི་འཕགས་པ་མ་ཡིན་པ་ལ་མེད་པས་འཕགས་པ་རྣམས་ཁོ་ནའི་སོ་སོ་རང་གི་ཡེ་
ཤེས་ཡིན་པའི་ཕྱིར་རོ། །དེ་ལྟར་ཡེ་ཤེས་གཉིས་ཀྱི་རང་བཞིན་བརྗོད་པས། དེའི་ཁྱད་པར་
སྤངས་པ་གཉིས་བརྗོད་པ་ནི། སྒྲིབ་པ་མེད་པའི་བློ་མང་བ་ཞེས་བྱ་བ་སྟེ། གས་པ་དང་
ཐོགས་པའི་སྒྲིབ་པ་མེད་པས་སོ། །དེ་ལྟ་བུའི་སྤངས་པ་ཁྱད་པར་དུ་བྱས་པའི་ཡེ་ཤེསགངཡིན་
པ་དེ་ནི་ཡོན་ཏན་གཞན་ལས་ཕུལ་དུ་བྱུང་བ་ཡོན་ཏན་དམ་པ་དང་ལྡན་པ་ཡིན་པས་ཕྱག་བྱ་
1-
- 1 53-



བ རྩེ་ཆེན་འོད་སྣང་ལ ས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བའི་ཡུལ་ཡིན་པར་སྟོན་པ་ནི། སེམས་ཅན་རྣམ་དག་ཞེས་བྱ་བ་ལ་སོགས་པའོ། །དེ་ལྟར་
སྤངས་པའི་ཁྱད་པར་ཅན་ཡེ་ཤེས་གཉིས་དང་ལྡན་པ་ལ་ཕྱག་འཚལ་བས་ནི། དེ་ཡོན་ཏན་
དམ་པ་ཡིན་པར་བརྗོད་ལ། དེས་ཀྱང་དམན་པའི་སྒྲིབ་པ་ལས་རྣམ་པར་སྒྲོལ་བར་བརྗོད་དོ།།
དེ་ལ་རིག་པ་དང་སྤུངས་པ་ནི་སྤྱིའི་ཡིན་ལ། རེ་རེ་ཡང་རྣམ་པ་གསུམ་གསུམ་གྱིས་བརྗོད་པས་
བརྒྱད་དོ། །དེ་ཉིད་འཆད་པ་ནི་ཇི་བཞིན་ཇི་སྙེད་ཅེས་བྱ་བ་སྟེ། ཇི་ལྟ་བ་བཞིན་གྱི་ནང་གི་ཡེ་
ཤེས་དང་། ཇི་སྙེད་པའི་ནང་གི་ཡེ་ཤེས་ཞེས་དབྱེར་རོ། །ནང་གི་ཞེས་བྱ་བནི་སེམས་ཀྱི་རྒྱུད་
དུ་རྟོགས་པ་ཡིན་པས་སོ། །ནང་གི་ཡེ་ཤེས་ཀྱི་མཐོང་བ་དེ་ཇི་ལྟ་བ་དང་ཇི་སྙེད་པའི་དོན་དམ་
པའི་ཡུལ་ཅན་ཡིན་པ་ནི་སོ་སོ་རང་ཉིད་རིག་པར་ཡང་དོན་གྱིས་བལྟའོ། །ལྷག་མནི་སླའོ། །
དེས་ན་འདིས་རྩ་བར་དངོས་སུ་བརྗོད་པའི་དོན་བཞི་པོ་དོན་གྱིས་བརྗོད་པ་དང་བཅས་པས་
དྲུག་ཏུ་འགྱུར་བ་དང་། དེ་ཡང་སྤྱིགཉིས་བགྲངས་པས་བརྒྱད་དུ་བྱས་པ་དེ་ཉིད་བཤད་པཡིན་
ནོ༑ ༑རྒྱས་པར་བཤད་པའི་ལྷག་མ་ཚིགས་སུ་བཅད་པ་བཞིའོ། །རང་བཞིན་གྱིསརྣམ་པར་
དག་པ་ནི་གློ་བུར་དུ་ཉོན་མོངས་པ་དང་རྣམ་པར་དཔྱད་ན་མི་འཐད་པས་དེ་ལ་སེམས་རང་
བཞིན་གྱིས་འོད་གསལ་བ་གང་ཡིན་པ་དང་ཞེས་བྱའོ། །ཟག་པ་མེད་པའི་དབྱིངས་ལ་ཞེས་བྱ་
བ་ནི་དོན་དམ་པ་སྟེ་དེ་ལའོ། །མི་འཐད་པ་ཉིད་སྒྲུབ་པ་ནི་དེའི་ཕྱིར་ན་ཞེས་བྱ་བ་ལ་སོགས་
པའོ། །འདི་ལ་རང་བཞིན་གྱིས་དག་པ་དགེ་བའི་སེམས་སམ། འོན་ཏེ་རང་བཞིན་གྱིས་མ་
དག་པ་མི་དགེ་བའི་སེམས་འགའ་ཞིག་གཞན་གྱི་ཉོན་མོངས་ཅན་དུ་བྱེད་ཅེ་ན། གཉིས་ཀ་
ལྟར་ཡང་མི་རུང་སྟེ། གཞན་གྱིས་བསྒྱུར་བའི་བྱ་བའི་ཚེ། སྐད་ཅིག་ཉིད་ཀྱིས་འགགས་པའི་
ཕྱིར་རོ། །དེ་ལྟར་ཉོན་མོངས་པ་གཞན་གྱིས་མ་བསྒྱུར་བར་བཅོམ་ལྡན་འདས་ཉོན་མོངས་པས་
ནི་སེམས་ལ་མི་རེག་ལ་ཞེས་བསྟན་ནས། རང་ཉིད་ཉོན་མོངས་པ་ཅན་ཡིན་པ་འགོག་པ་ནི།
སེམས་ཉོན་མོངས་པ་ཡང་མ་ལགས་ན་ཞེས་བྱ་བའོ། །དེ་ལྟར་དེ་ཁོ་ནར་དཔྱདན་མེད་ཀྱང་མ་
- 1 5 4



རྒྱུ
，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
བརྟགས་ན་མཐོང་ངོ་ཞེས་སྟོན་པ་ནི། ཉེ་བའི་ཉོན་མོངས་པ་ནི་མ་མཆིས་ལ་ཞེས་བྱབའོ། །མི་
འཐད་བཞིན་དུ་མཐོང་བ་ནི་འཐད་པར་དཀའ་བ་ཡིན་ནོ་ཞེས་ཉེ་བར་སྡུད་པ་ནི་དེ་ལྟར་ལགས་
མོད་ཀྱི་ཞེས་བྱ་བའོ། །ཤེས་བྱ་མཐར་ཐུག་རྟོགས་པའི་བློས་ཞེས་བྱ་བ་ནི་ཤེས་བྱ་མ་ལུས་པ་
རྟོགས་པ་སྟེ། འདུས་བྱས་ཀྱི་སེམས་རྒྱུད་ཐམས་ཅད་རྣམ་པར་མ་བཅད་པར། སྟོང་པ་ཉིད་དུ་
མཐོང་བ་འཇིག་རྟེན་ལས་འདས་པའི་ཤེས་རབ་དེས། ཇི་སྙེད་པའི་དོན་ལ་སྒྲོ་འདོགས་སེལ་
བས་ཐམས་ཅད་རྟོགས་པར་བརྗོད་དོ། །དེ་ལྟ་བུའི་མཐོང་བ་དེ་རྣམ་པར་དག་པ་ནི་ས་བརྒྱད་
པ་ལ་ཡོད་ཀྱང་ས་དང་པོ་ལ་ཡང་དང་པོ་ཐོབ་པས་དེ་ལ་བརྟེན་ནས་བརྒྱད་པའི་དེ་འགྲུབ་པར་
བརྗོད་དོ། །དེ་ལྟ་བུའི་ཡེ་ཤེས་གཉིས་པོ་དེ་འཇིག་རྟེན་ལས་འདས་པ་ཡིན་པའི་ཕྱིར་སོ་སོ་རང་
ཉིད་རིག་པར་དོན་གྱིས་གྲུབ་པར་བརྗོད་པ་ནི། དེ་ལྟར་རྟོགས་པ་གང་ཡིན་དེ་ཞེས་བྱ་བའོ། །
ཡེ་ཤེས་གཉིས་ཀྱི་ཁྱད་པར་རྣམ་པར་དག་པ་ཉིད་བཤད་ནས། དམན་པ་ལས་རྣམ་པར་གྲོལ་
བ་བཤད་པ་ནི། ཡེ་ཤེས་གཟིགས་པ་དག་པས་ན་ཞེས་བྱ་བའོ། །དེ་མཆོད་པར་འོས་པ་ཡིན་
པའི་ཕྱིར་རོ་ཞེས་བྱ་བ་ལ། དེའི་སྒྲ་ནི་བྱང་ཆུབ་སེམས་དཔའི་དགེ་འདུན་ལ་བསྙེགས་པསན།
བྱང་ཆུབ་སེམས་དཔའི་དགེ་འདུན་དེ་ཁོ་ན་མཆོད་པར་འོས་པའི་ཕྱིར་རོ་ཞེས་བྱ་བའི་དོན་ཏོ། །
སེམས་དང་པོ་བསྐྱེད་པའི་བྱང་ཆུབ་སེམས་དཔས་ཉན་ཐོས་ཟིལ་ཀྱིས་ནོན་པར་བྱེད་པར་
བཤད་པ་ནི་ས་དང་པོའི་སེམས་བསྐྱེད་པ་མིན་ཏེ། བྱམས་པ་རྣམ་པར་ཐར་པའི་མདོ་ལས། རྡོ་
རྗེ་ཕ་ལམ་གྱི་དཔེས་སེམས་དང་པོ་བསྐྱེད་པ་ལ་གསུམ་སྟེ་རྡོ་རྗེ་ཕ་ལམ་འབྲས་རྡོག་པོ་ཉུངས་
གཅིག་དང་མཉམ་པ་ཞིག་ཡོད་ན་རིན་ཐང་མེད་པའི་དེའི་ཉུངས་འབྲུ་ཙམ་ཡོད་པས་ཀྱང་ཆུར་
མི་ནུབ་པ་དང་ཐོག་མི་འོངས་པ་དང་དབུལ་པོར་མི་འོངས་པ་ཡོད་པ་བཞིན་སེམས་དང་པོ་སྨོན་
པ་ཙམ་བསྐྱེད་པས་ཀྱང་དེའི་ཡོན་ཏན་གྱིས་གཞན་ཟིལ་གྱིས་ནོན་པར་གསུངས་སོ། ཡང་མ་
སྐྱེས་དགྲའི་འགྱོད་པ་བསལ་བ་ལས་འཇམ་དཔལ་སེམས་དང་པོ་བསྐྱེད་པའི་བྱང་ཆུབ་སེམས་
- 1 5 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དཔའ་ཤེས་རབ་དང་ཡེ་ཤེས་མ་ཐོབ་པས་ཀྱང་ཉན་ཐོས་དང་རང་སངས་རྒྱས་ཟིལ་གྱིས་ནོན་
པར་བྱེད་དོ་དཔེར་སེང་གེའི་ཕྲུག་གུ་རྒོལ་མི་ནུས་པ་ཡང་གཅན་གཟན་གཞན་ཀུན་འཇིགས་
པར་བྱེད་པ་དང་འདྲའོ། ། །
དེ་ལྟར་སངས་རྒྱས་ལ་སོགས་པའི་དོན་གསུམ་བཤད་ནས། སྐྱབས་ཀྱི་དོན་
འཆད་པ་ནི། དེ་ལ་ཞེས་བྱ་བ་ལ་སོགས་པའོ། །འདིར་དགོས་པ་དངགང་ཟག་དང་མཚན་ཉིད་
གསུམ་གྱིས་ཀུན་རྫོབ་ཀྱི་སྐྱབས་རྣམ་པར་བཞག་པ་སྟོན་ཏེ། དེ་ལ་སྐྱབས་ནི་གཉིས་ཏེ།
འབྲས་བུ་སྐྱབས་སུ་རྣམ་པར་བཞག་པ་དང་། རྒྱུ་སྐྱབས་སུ་རྣམ་པར་བཞག་པའོ། །དང་པོ་
ལྟར་ན་ཐེག་པ་གསུམ་གྱི་རིགས་ཅན་ལ་སོ་སོར་རྣམ་པ་གསུམ་མོ། །གཉིས་པ་ལྟར་ནནི་ཐེག་
པ་ཆེན་པོའི་རིགས་ཅན་འབའ་ཞིག་ལ་ཡང་གསུམ་ག་སྐྱབས་ཡིན་ལ། རང་སངས་རྒྱས་སམ་
ཉན་ཐོས་ཀྱི་ཐེག་པ་ལ་ཡང་དེ་བཞིན་ནོ། །དེ་ལ་སྐྱབས་སུ་འགྲོ་བ་ཞེས་བྱ་བནི། སངས་རྒྱས་
དང་ཆོས་དང་དགེ་འདུན་ལ་འབྲས་བུར་དམ་འཆའ་དང་། རྒྱུར་དམ་འཆའ་ན་སྟེ། སྟོན་པ་དང་
ལམ་དང་ལམ་ལ་ནན་ཏན་དུ་བྱེད་པའི་གྲོགས་སུ་དཀོན་མཆོག་གསུམ་བཟུང་ནས། དེ་ཉིད་
རང་གིས་ཐོབ་པར་བྱ་བའི་འབྲས་བུ་དམ་འཆའ་བསྟེ། གཞན་གྱི་རྒྱུད་ལགྲུབཟིན་པའི་དཀོན་
མཆོག་ལ་རྒྱུར་ཉེ་བར་བཟུང་ནས། རང་གི་རྒྱུད་ལ་འབྱུང་བར་འགྱུར་བ་ལ་འབྲས་བུར་ཡོངས་
སུ་འཛིན་པའོ། །དེ་ལྟར་འཛིན་པ་དེ་ལ་སྐྱབས་སུ་སོང་བ་ཞེས་ཅིའི་ཕྱིར་བརྗོད་ཅེ་ན། སྡུག་
བསྔལ་དང་སྒྲིབ་པའི་འཇིགས་པ་ཆེན་པོ་ལས་ཐར་པའི་རྟེན་དུ་བཟུང་བའི་ཕྱིར་ཏེ། རྒྱུ་འདི་ལ་
བརྟེནནས་འཇིགས་པ་ཆེན་པོ་ལས་འདའཁར་བྱའོ་ཞེས་རྒྱུ་ལདཔུང་གཉེན་དུ་བཟུང་བནི་དེ་
ལ་སྐྱབས་སུ་སོང་བ་ཡིན་ལ། འབྲས་བུ་འདི་མངོན་དུ་བྱས་པ་ལ་བརྟེན་ནས་འཇིགས་པ་འདི་
ལས་འདའ་བར་བྱས་ཏེ། འབྲས་བུ་འདི་མངོན་དུ་མ་བྱས་པར་ནི་འཇིགས་པ་འདི་ལསངེས་
པར་འབྱུང་བ་མེད་དོ། །ཞེས་འབྲས་བུ་ལ་ཡང་དཔུང་གཉེན་དུ་འཛིན་པ་ནི་དེ་ལ་སྐྱབས་སུ་
- 1
5
6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
སོང་བ་ཡིན་ནོ། །འབྲས་བུའི་སྐྱབས་སུ་འགྲོ་བ་དང་། རྒྱུའི་སྐྱབས་འགྲོ་འདི་གཉིས་ནི་གཅིག་
ཅར་ཉིད་དུ་ཡིན་ཏེ། སྐྱབས་སུ་འགྲོ་བ་གཅིག་ཡོད་པས་གཉིས་པ་མི་དགོས་པ་ནི་མ་ཡིན་ནོ། །
དེ་ལྟར་ན་ཡང་མདོ་སྡེའི་རྒྱན་ལས་ནི། འབྲས་བུའི་སྐྱབས་སུ་འགྲོ་བ་ལགཙོར་བོར་བཟུང་
བཤད་ལ། རྒྱུའི་སྐྱབས་སུ་འགྲོ་བ་ནི་དེའི་ཡན་ལག་ཡིན་པས་དེའི་ཁོངས་སུ་འདུས་པའི་ཕྱིར་
འོགས་སུ་མ་བཤད་དོ། །གཙོ་བོ་དེའི་ཡན་ལག་གི་རྣམ་པར་དབྱེ་བ་ཡང་ཐབས་དང་ཐབས་ཀྱི་
སྒྲུབ་པར་བྱ་བ་ལ་ལྟོས་པའོ། །འབྲས་བུའི་སྐྱབས་སུ་འགྲོ་བ་ཡང་གང་ཡང་རུང་བ་ལགཙོ་
བོའི་འབྲས་བུ་ཉིད་དུ་རྣམ་པར་འཇོག་པས། ཐེག་པ་ཆེན་པོ་ལ་ནི་སངས་རྒྱས་སྐྱབས་སུརྣམ་
པར་འཇོག་པ་དང་། རང་སངས་རྒྱས་ཀྱི་རིགས་ཅན་ལ་ཆོས་སྐྱབས་སུ་རྣམ་པར་འཇོག་པ་དང།
ཉན་ཐོས་ཀྱི་རིགས་ཅན་ལ་དགེ་འདུན་སྐྱབས་སུ་རྣམ་པར་འཇོག་པར་འདིར་བཤད་ཀྱང་།
ཐམས་ཅད་ཀྱང་ཐེག་པ་ཆེན་པོའི་རིགས་ཅན་ལ་ཡང་འབྲས་བུ་ཡིན་པ་ཁོ་ནའོ། །དེ་ལྟ་མཡིན་
ན་འབྲས་བུའི་སྐྱབས་སུ་འགྲོ་བ་ལ་ལྟོས་ཏེ། གསུམ་ག་སྐྱབས་སུ་མི་བརྗོད་པར་ཐལལོ། །དེ་
ལྟ་བུའི་ཆོ་ག་ནི་གང་ན་ཡང་མི་སྣང་སྟེ། ཐམས་ཅད་སྐྱབས་གསུམ་རྗེས་སུ་བརྗོད་པར་སྣང་
བའི་ཕྱིར་རོ། །ཐེག་པ་ཆེན་པོའི་རིགས་ཅན་ལ་ཆོས་དང་དགེ་འདུན་འབྲས་བུའི་སྐྱབས་ཇི་ལྟར་
གནས་ཞེ་ན། སངས་རྒྱས་ནས་ཆོས་སྟོན་པ་དང་། དེ་བསྟན་པའི་རྗེས་སུ་སྒྲུབ་པའི་གང་ཟག་
འབྱུང་བ་ནི་འབྲས་བུ་ཡིན་པའི་ཕྱིར་སྐྱབས་ཡིན་ནོ། །དེ་སྐད་དུ་ཡང་ཁྱིམ་བདག་དྲགས་ཤུལ་
ཅན་གྱིས་ཞུས་པ་ལས། ཁྱིམ་བདག་ཇི་ལྟར་ན་བྱང་ཆུབ་སེམས་དཔའ་ཁྱིམ་པ་སངས་རྒྱས་ལ་
སྐྱབས་སུ་སོང་བ་ཡིན་ཞེན། ཁྱིམ་བདག་འདི་ལ་བྱང་ཆུབ་སེམས་དཔའ་ཁྱིམ་པ། སངས་རྒྱས་
ཀྱི་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པ་ཡོངས་སུབསྒྲུབ་པར་བྱའོ་སྙམ་
དུ་སེམས་མངོན་པར་འདུ་བྱེད་དེ། དགེ་བའི་རྩ་བ་གང་གིས་སྐྱེས་བུ་ཆེན་པོའི་མཚན་སུམ་ཅུ་རྩ་
གཉིས་ཡང་དག་པར་འགྲུབ་པར་འགྱུར་བའི་དགེ་བའི་རྩ་བདེ་དག་ཡང་དག་པར་བསྒྲུབ་པའི་
- 1 5 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཕྱིར་བརྩོན་འགྲུས་རྩོམ་པ་དེ་ལྟ་བུ་ནི་ཁྱིམ་བདག་བྱང་ཆུབ་སེམས་དཔའ་སངས་རྒྱས་ལ་
སྐྱབས་སུ་སོང་བ་ཡིན་ནོ། ཁྱིམ་བདག་འདི་ལ་བྱང་ཆུབ་སེམས་དཔའ་ཁྱིམ་པ་ཆོས་འགུས་པ་
དང་བཅས་ཤིང་རི་མོར་བྱེད་པ་དང་བཅས་པ། ཆོས་དོན་དུ་གཉེར་བ་ཆོས་འདོད་པ་ཆོས་ཀྱི་
ཀུན་དགའ་ལ་དགའ་ཞིང་མོས་པ། ཆོས་ལ་གཞོལ་བ་ཆོས་ལ་འབབ་པ། ཆོས་ལབབ་པ།
ཆོས་བསྲུང་བ། ཆོས་ལ་སྲེད་ཅིང་གནས་པ། ཆོས་ཀྱི་གྲགས་པ་དང་ཆོས་ཀྱི་སྤྱོད་པ་ལ་གནས་
པ༑ ཆོས་ཀྱི་དབང་དུ་གྱུར་པ། ཆོས་ཀྱིས་ཡོངས་སུ་ཚིམ་པས། ཆོས་ཀྱི་སྟོབས་དང་ལྡན་པ།
ཆོས་ཀྱི་སྦྱིན་པའི་མཚོན་ཆ་དང་ལྡན་པ། ཆོས་ཀྱི་བྱ་བ་བྱེད་པ་དེ། འདི་ལྟ་བུའི་ཆོས་དང་ལྡན་
པས་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་
རྒྱས་ནས། ལྷ་དང་མི་དང་ལྷ་མ་ཡིན་དུ་བཅས་པ་རྣམས་འཇིག་རྟེན་ལ། ཆོས་ཀྱི་བགོ་བཤའ་
བྱའོ་སྙམ་དུ་དྲན་པ་རབ་ཏུ་ཐོབ་སྟེ། ཁྱིམ་བདག་དེ་ལྟར་ན་བྱང་ཆུབ་སེམས་དཔའ་ཁྱིམ་པ་ཆོས་
ལ་སྐྱབས་སུ་སོང་བ་ཡིན་ནོ། ཁྱིམ་བདག་ ཇི་ལྟར་ན་བྱང་ཆུབ་སེམས་དཔའ་ ཁྱིམ་པ་
དགེ་འདུན་ལ་སྐྱབས་སུ་སོང་བ་ཡིན་ཞེ་ན། ཁྱིམ་བདག་འདི་ལ་བྱང་ཆུབ་སེམས་དཔའ་ཁྱིམ་
པ་དགེ་འདུན་ལ་སྐྱབས་སུ་སོང་བ་ནི། གལ་ཏེ་དགེ་སློང་རྒྱུན་ཏུ་ཞུགས་པའམ། ལན་ཅིག་
ཕྱིར་འོང་བའམ། ཕྱིར་མི་འོངས་པའམ། དགྲ་བཅོས་པའམ། སོ་སོའི་སྐྱེ་བོའམ། ཉན་ཐོས་ཀྱི་
ཐེག་པའམ། རང་སངས་རྒྱས་ཀྱི་ཐེག་པའམ། ཐེག་པ་ཆེན་པོ་པ་དག་མཐོང་ན། དེ་དེ་ལ་གུས་
པ་དང་བཅས་ཤིང་ཞེ་ས་དང་བཅས་པ་ལྡན་པར་རྩོམ་པ་དང་། བཀའ་བློ་བདེ་ཞིང་མཐུན་པར་
འཛིན་པ་ཡིན་ཏེ། དེ་ཡང་དག་པར་སོང་བ་དང༌། ཡང་དག་པར་ཞུགས་པ་དེ་དག་ལབསྙེན་
བཀུར་བྱས་པས་འདི་ལྟར་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་པར་སངས་རྒྱས་ནས་ཀྱང་། ཉན་ཐོས་ཀྱི་ཡོན་ཏན་དང་རང་སངས་རྒྱས་ཀྱི་ཡོན་
ཏན་ཡོངས་སུ་སྒྲུབ་པའི་ཕྱིར་ཆོས་བསྟན་ཏོ་སྙམ་དུ་དྲན་པ་རབ་ཏུ་ཐོབ་སྟེ། དེ་དེ་དག་འགུས་
- 1 58



S
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
པ་དང་བཅས་ཤིང་ཞེ་ས་དང་བཅས་པ་ཡིན་གྱི། དེ་དག་ལ་མི་དགའ་བར་ནི་མི་བྱེད་དོ། །དེ་
ལྟར་ན་ཁྱིམ་བདག་བྱང་ཆུབ་སེམས་དཔའ་ཁྱིམ་པ་དགེ་འདུན་ལ་སྐྱབས་སུ་སོང་བ་ཡིན་ནོ་
ཞེས་གསུངས་ཏེ། འབྲས་བུའི་སྐྱབས་ལ་ལྟོས་ནས་གསུངས་པ་ཡིན་ནོ། །རྒྱུའི་སྐྱབས་ལ་ལྟོས་
ཏེ་ནི། གསུམ་ག་ཡང་མཚུངས་པར་སྐྱབས་ཡིན་ཏེ། མདོ་དེ་ཉིད་ནས་ཇི་སྐད་དུ། ཁྱིམ་བདག་
གཞན་ཡང་བྱང་ཆུབ་སེམས་དཔའ་ཁྱིམ་པ་ཆོས་བཞི་དང་ལྡན་ན་སངས་རྒྱས་ལ་སྐྱབས་སུ་
སོང་བ་ཡིན་ནོ། །བཞི་གང་ཞེ་ན་འདི་ལྟ་སྟེ། བྱང་ཆུབ་ཀྱི་སེམས་མི་འདོར་བ་དང་དམ་བཅས་
པ་མི་འཇིག་པ་དང༌། སྙིང་རྗེ་ཆེན་པོ་ཡོངས་སུ་མི་འདོར་བ་དང་། ཐེག་པ་གཞན་ལ་མི་རྟོན་པ་
སྟེ༑ ཁྱིམ་བདག་བྱང་ཆུབ་སེམས་དཔའ་ཁྱིམ་པ་ཆོས་བཞི་དང་ལྡན་ན་སངས་རྒྱས་ལ་སྐྱབས་
སུ་སོང་བ་ཡིན་ནོ། ཁྱིམ་བདག་གཞན་ཡང་བྱང་ཆུབ་སེམས་དཔའ་ཁྱིམ་པ་ཆོས་བཞི་དང་ལྡན་
ན་ཆོས་ལ་སྐྱབས་སུ་སོང་བ་ཡིན་ཏེ། བཞི་གང་ཞེ་ན། ཆོས་སྨྲ་བའི་གང་ཟག་བསྙེན་བཀུར་
བྱས་ཏེ་ཆོས་ཉན་པ་དང་། དེའི་དོན་ལ་ཚུལ་བཞིན་དུ་སོ་སོར་རྟོག་པ་དང༌། ཇི་ལྟར་ཐོས་ཤིང་
ཁོང་དུ་ཆུད་པར་གཞན་ལ་སྟོན་པ་དང་། ཆོས་ཀྱི་སྦྱིན་པ་ལས་བྱུང་བའི་དགེ་བའི་རྩ་བ་བླན་
མེད་པའི་བྱང་ཆུབ་ཏུ་བསྔོ་བ་སྟེ་ཞེས་བྱ་བའི་དོན་གསུངས་པ་དང་། ཡང་དགེ་འདུན་གྱི་དབང་
དུ་བྱས་ནས་ཁྱིམ་བདག་གཞན་ཡང་བྱང་ཆུབ་སེམས་དཔའ་ཁྱིམ་པ་ཆོས་བཞི་དང་ལྡནན་དགེ་
འདུན་ལ་སྐྱབས་སུ་སོང་བ་ཡིན་ཏེ། བཞི་གང་ཞེ་ན། ཉན་ཐོས་ཀྱི་སྐྱོན་མེད་པ་ལགས་པ་
བྱང་ཆུབ་ཀྱི་སེམས་ལ་འགོད་པ་དང་། ཟང་ཟིང་གིས་སྡུད་པ་ཆོས་ཀྱིས་སྡུད་པ་ལ་སྦྱོར་བ་དང་།
བྱང་ཆུབ་སེམས་དཔའི་ཕྱིར་མི་ལྡོག་པའི་དགེ་འདུན་ལ་བརྟེན་གྱི་ཉན་ཐོས་ཀྱི་དགེ་འདུན་ལ་
མ་ཡིན་པ་དང་། ཉན་ཐོས་ཀྱི་ཡོན་ཏན་འཚོལ་གྱི་རྣམ་པར་གྲོལ་བ་མ་ཡིན་པ་ཞེས་བྱ་བའི་དོན་
གསུངས་པ་དང་། ཡང་དེ་བཞིན་གཤེགས་པའི་གཟུགས་མཐོང་ནས་སངས་རྒྱས་རྗེས་སུ་དྲན་
པ་དང་། ཆོས་ཐོས་ནས་ཆོས་རྗེས་སུ་དྲན་པ་ཐོབ་པ་དང༌། ཉན་ཐོས་ཀྱི་དགེ་འདུན་མཐོང་ནས་
- 1 59 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བྱང་ཆུབ་ཀྱི་སེམས་དྲན་པ་ཞེས་བྱ་བ་དང་། ཡང་སངས་རྒྱས་དང་འགྲོགས་པར་སྨོན་པས་
སངས་རྒྱས་ལ་སྦྱིན་པ་བྱིན་པ་དང་། ཆོས་སྲུང་བའི་ཕྱིར་ཆོས་ལ་སྦྱིན་པ་བྱིན་དང་། སྦྱིན་པ་དེ་
ཡང་དག་པར་རྫོགས་པའི་བྱང་ཆུབ་ཏུ་བསྔོ་བ་རྣམས་རིམ་པ་བཞིན། དཀོན་མཆོག་གསུམ་ལ་
སྐྱབས་སུ་སོང་བར་གསུངས་སོ། །འདི་ཐམས་ཅད་ནི་དཀོན་མཆོག་གསུམ་རྒྱུར་བཟུང་བ་
ལ་ལྟོས་ནས་གསུངས་པས་མིན་ཏེ། མདོ་སྡེའི་དུམ་བུ་དང་པོར་ནི། སངས་རྒྱས་སྔ་མ་ལ་
བརྟེན་ནས་བྱང་ཆུབ་ཀྱི་སེམས་མི་འདོར་བ་ལ་སོགས་པ་བཞི་གྲུབ་པ་ནི། བསམ་པ་དང་སྦྱོར་
བས་རང་དང་གཞན་གྱི་དོན་གྲུབ་པའི་ཐབས་ཁས་བླངས་པས། སངས་རྒྱས་ལ་སྟོན་པར་
བཟུང་བའི་ཕྱིར་དང༌། སྔར་གྱི་ཆོས་རྣམ་པར་བཞག་པ་ལ་བརྟེན་ནས་ཆོས་ཉན་པ་ལ་སོགས་
པ་ཆོས་ལ་ལམ་དུ་བཟུང་བའི་ཕྱིར་དང་། གཞན་དག་ཐེག་པ་དམན་པ་དང་བསྡུ་བདམན་པ་
ལས་བསླངས་ནས་མཆོག་ལ་འགོད་པ་དང༌། བདག་ཉིད་ཀྱང་བྱང་ཆུབ་སེམས་དཔའ་དང་
ཉན་ཐོས་ཀྱི་ཡོན་ཏན་གྱི་རྗེས་སུ་འཇུག་པས་དགེ་འདུན་ལ་གྲོགས་སུ་ཁས་ལེན་པའི་ཕྱིར་རོ།།
མདོའི་དུམ་གཉིས་པ་དང་གསུམ་པར་ནི་རྒྱུ་ཉིད་དུ་ཡང་ཤིན་ཏུ་གསལ་ལོ། །དེ་ལྟར་བསྟན་པ་
རྒྱུ་དང་འབྲས་བུ་ཁས་ལེན་པའི་སྐྱབས་སུ་འགྲོ་བ་འདི་ནི་མྱ་ངན་ལས་འདས་པའི་བསམ་པ་
ཁྱད་པར་ཅན་ཏེ། བདེ་བར་གཤེགས་པའི་བསྟན་པ་ལས་ཕྱི་རོལ་ཏུ་གྱུར་པ་རྣམས་ལན་
འཁོར་བའི་སྡུག་བསྔལ་ལས་ཐར་པའི་མཚན་ཉིད་ལ་འདོད་པ་དང་དོན་དུ་གཉེར་བ་དང་མྱང་
ངན་ལས་འདས་པར་འདོད་པ་ཙམ་ཡོད་ཀྱང༌། དེ་ལྟར་དཀོན་མཆོག་གསུམ་ལ་འབྲས་བུ་
འཛིན་པ་དང་རྒྱུར་འཛིན་པ་མེད་པས་ཁྱད་པར་ཅན་ལ་ཡིན་ནོ། །འདི་འདྲ་བའི་སྐྱབས་སུ་ཁྱད་
པར་ཅན་གྱི་མྱ་ངན་ལས་འདའ་བའི་བསམ་པ་མེད་པར་ཡང་། ངེས་པར་འབྱུང་བའི་ཚུལ་
ཁྲིམས་མི་ཐོབ་སྟེ། གང་ཞིག་གསུམ་ལ་སྐྱབས་འགྲོ་བ། །དེ་ནི་སྡོམ་བརྒྱད་རྩ་བ་ཡིན། །
སངས་རྒྱས་ཆོས་དང་དགེ་འདུན་ནི། །ཐར་པ་འདོད་པ་རྣམས་ཀྱི་སྐྱབས། །ཞེས་བཤད་པ་
• 1 6 0



--
，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
བཞིན་ནོ། །སྐྱབས་སུ་སོང་བའི་དོན་ཏོ། །
སངས་རྒྱས་ལ་སྐྱབས་ཉིད་དུ་རྣམ་པར་བཞག་པའི་དགོས་པ་ནི། སྟོན་པ་ནི་ཡོན་
ཏན་བསྟན་པའི་ཞེས་བྱ་བའོ། །གང་ཟག་ནི་འབྲས་བུ་དང་རྒྱུའི་སྐྱབས་ཀྱི་དབྱེ་བས་རྣམ་པ་
གཉིས་ཏེ་རིམ་པ་བཞིན་ནོ། །རྣམ་པར་བཞག་པའི་མཚན་ཉིད་ནི་སྐྱབས་ཡིན་པར་བརྗོད་པའི་
བཀའི་མཚན་ཉིད་དེ་སྐྱབས་སུ་སོང་བ་མ་ཡིན་ནོ། །སྐྱབས་སུ་སོང་བའི་དགོས་པ་ནི། སྟོན་
པའི་ཡོན་ཏན་བསྟན་པ་ལ་སོགས་པ་མ་ཡིན་ལ། སྐྱབས་སུ་སོང་བའི་མཚན་ཉིད་ཀྱང་སྐྱབས་
རྣམ་པར་བཞག་པ་མ་ཡིན་མོད་ཀྱི། གང་ཟག་ནི་དེ་གཉིས་གཅིག་ཁོ་ན་ཡིན་ཏེ། གང་ལ་
སྐྱབས་རྣམ་པར་བཞག་པ་དེ་ཉིད་ལ་དེའི་དགོས་པ་ཡོན་ཏན་བསྟན་པ་འགྲུབ་ལ། དེ་ལས་
ཀྱང་གང་ཟག་དེ་སྐྱབས་སུ་འགྲོ་ཞིང་། དེ་ལས་ནི་སྐྱབས་སུ་སོང་བའི་དགོས་པ་ངེས་པར་
འབྱུང་བའི་ཚུལ་ཁྲིམས་ཐོབ་པ་དང་། དེ་ལས་ཀྱང་སེམས་བསྐྱེད་པ་ཐོབ་པ་ལ་སོགས་པ་ནས་
བྱང་ཆུབ་ཐོབ་པའི་མཐར་ཐུག་པའོ། །ཆོས་དང་དགེ་འདུན་གྱི་སྐྱབས་རྣམ་པར་བཞག་པ་ཡང་
དེ་བཞིན་ནོ། །དེ་ནི་ཀུན་རྫོབ་ཀྱི་སྐྱབས་རྣམ་པར་བཞག་པའོ། །དོན་དམ་པའི་དབང་དུ་བྱས་
ནས་རྣམ་པ་གཉིས་ཏེ། ཆོས་དང་དགེ་འདུན་འབྲས་བུ་མཐར་ཐུག་པ་མ་ཡིན་པས་སྐྱབས་ཡིན་
པ་དགག་པ་དང་། སངས་རྒྱས་དེ་ལྟར་སྒྲུབ་པ་སྟེ་ཚིགས་སུ་བཅད་པ་གཉིས་ཀྱིས་རིམ་པ་
བཞིན་སྟོན་ཏོ། །ཆོས་སྐྱབས་མ་ཡིན་པར་སྒྲུབ་པ་ནི། མེད་ཕྱིར་ཞེས་བྱ་བའི་མདོ་ལ་འཆད་པ་
ནི་ལམ་དེས་ཞེས་བྱ་བའོ། །ཉན་ཐོས་ཀྱི་ཚུལ་གྱིས་མར་མེ་རྒྱུན་ཆད་པ་བཞིན་དུ་ཞེས་བྱ་བ་ལ་
སོགས་པ་ནི་མི་འཐད་དེ། ཉན་ཐོས་ཀྱི་ཚུལ་ལ་ལྟོས་ནས་སླུ་བའི་ཆོས་ཅན་ཕྱིར་ཞེས་བྱ་བ་དང་།
འཇིགས་དང་བཅས་པའི་ཕྱིར་ཞེས་བྱ་བ་མ་གྲུབ་པའི་ཕྱིར་རོ། །འོན་ཏེ་ཉན་ཐོས་ཀྱི་ཚུལ་མི་
བདེན་ན། མེད་ཕྱིར་ཞེས་བྱ་བ་ཡང་མ་གྲུབ་པར་གྱུར་པས་དེའི་ཚུལ་ལ་ལྟོས་ནས་དེ་ལྟར་
བརྗོད་པ་ནི་མི་འཐད་པར་གསལ་ལོ་ཞེ་ན། འདི་ལྟར་དགོངས་པ་ཡིན་ཏེ་འདིར་ཐེག་པ་ཆེན་
- 1 6 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པོའི་ཚུལ་ལ་ལྟོས་ནས་གཉིས་པོ་སྐྱབས་མ་ཡིན་པར་སྒྲུབ་པ་ཡིན་ལ། དེ་ལ་ཡང་ལུང་གི་ཆོས་
ནི་སྤང་བའི་ཕྱིར་དང་། ལམ་སླུ་བའི་ཆོས་ཅན་ཡིན་པའི་ཕྱིར་དང་། རྟོགས་པའི་ཆོས་ཀྱང་སློབ་
པ་དང་མི་སློབ་པའི་དབྱེ་བས་སངས་རྒྱས་དང་དགེ་འདུན་ལས་མ་འདས་པའི་ཕྱིར་དང་། དགེ་
འདུན་ཡང་འཇིགས་པ་དང་བཅས་པའི་ཕྱིར་སྐྱབས་མ་ཡིན་པར་འགྲུབ་པས་མེད་ཕྱིར་ཞེས་
པའི་ སྒྲུབ་ བྱེད་ ནི་ མི་ དགོས་ སོ། །འོན་ ཏེ་ ཉན་ ཐོས་ ཀྱི་ ཚུལ་ ཁས་ བླངས་ ནས། དགེ་
འདུན་དང་སངས་རྒྱས་ཀྱི་ཁོངས་སུ་མ་འདུས་པའི་རྟོགས་པའི་ཆོས་ཡོད་དེ། ཕུང་པོ་ལྷག་མ་
མེད་པའི་མྱ་ངན་ལས་འདས་པའོ། །ལྷག་མ་དང་བཅས་པའི་རང་སངས་རྒྱས་ལ་སོགས་པའི་
དགེ་འདུན་དུ་འདུས་ན་ཡང་ཆོས་སྐྱབས་མ་ཡིན་པར་མི་འགྲུབ་བོ་ཞེས་དོགས་པ་ལ། རེ་ཞིག་
ཐེག་པ་ཆེན་པོའི་ཚུལ་ལ་ནི་རྟོགས་པའི་ཆོས་དགེ་འདུན་དང་སངས་རྒྱས་ཀྱིས་མ་བསྡུས་པ་
མེད་པ་ཁོ་ནའོ། །ཉན་ཐོས་ཀྱི་ཚུལ་ཁས་བླངས་ན་ཡང་མེད་ཕྱིར་ཞེས་བྱ་བའི་གཏན་ཚིགས་
གྲུབ་བོ་ཞེས་དགོངས་ནས་དེ་སྐད་བརྗོད་པས་མི་འགལ་བ་ཁོ་ནའོ། །སྤང་ཕྱིར་ལ་སོགས་
བཤད་པ་བཞིན་སངས་རྒྱས་ཀྱང་སངས་རྒྱས་ཙམ་ན་སྤངས་ལ་ཡིན་ནམ་ཞེ་ན། ས་བཅུ་པ་ལ་
ནི་དབང་བསྒྱུར་ཐབས་ལ་སྒྱུར་མཁན་དགོས་ལ་སངས་རྒྱས་ནས་གཞན་བྱེད་ནུས་བསྡོམས་
ནས་གཅིག་ཡིན་ནོ། །འོ་ན་ཐེག་པ་མཐར་ཐུག་གཅིག་ཏུ་སྟོན་པ་ནི་རིགས་ངེས་པ་ནི་རང་
གི་བྱར་ཆུབ་མི་འབོར་བས་ཉན་ཐོས་དང་རང་སངས་རྒྱས་ལ་དོན་མེད་ལ་བྱང་ཆུབ་སེམས་
དཔའ་ལ་མི་དགོས་སྙམ་ན། ཡང་ངེས་པ་ལ་བསྟན་པ་ཡིན་ནོ། །སྒྲའི་དོན་འཆད་པ་ནི། འབྱུང་
བ་དཀོན་ཕྱིར་ཞེས་བྱ་བ་སོགས་པའོ། །འདིར་རིན་པོ་ཆེ་དང་ཆོས་མཐུན་པར་ཡོན་ཏན་དྲུག་
བརྗོད་དེ། འདི་ལྟ་སྟེ། དཀོན་པ་དང༌། ཉེས་པ་མེད་པ་དང་། ཡོན་ཏན་ལྡན་པ་དང་། ཕན་
འདོགས་པ་ཆེ་བ་དང་། ཕྱིན་ཅི་མ་ལོག་པ་དང༌། རྟག་པ་ཉིད་དེ། རིམ་པ་བཞིན་ནོ། །འགྲོ་བ་
ཐམས་ཅད་ཀྱི་བསམ་པདགེ་བའི་རྒྱུ་ཡིན་པའི་ཕྱིར་རོ་ཞེས་བྱ་བ་ནི་ཕན་འདོགས་པ་ཆེ་བས་ན་
，
- 1 6 2



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
མེད་པའི་ཁྱད་པར་ཏེ། བསམ་པ་བཟང་པོར་ཡོན་ཏན་ཐམས་ཅད་རག་ལས་པས། ཡོན་ཏན་
ཐམས་ཅད་སྒྲུབ་པའི་ཕྱིར་རོ། །འཇིག་རྟེན་ལས་འདས་པའི་ཕྱིར་རོ་ཞེས་བྱ་བ་ནི་ཡང་དག་
པའོ། །གང་ཡང་དག་པ་ཞེ་ན། སྐྱབས་ཡང་དག་པས་ཏེ། འཇིག་རྟེན་ནི་དེ་ལྟ་བུ་མ་ཡིན་ཏེ།
འཁྲུལ་པ་དང་སྡུག་བསྔལ་ཡོད་པའི་ཕྱིར་རོ། །འདུས་མ་བྱས་པའི་ཕྱིར་རོ་ཞེས་བྱ་བ་ནི། རྗེས་
སུ་ཆགས་པ་དང་། ཁོང་ཁྲོ་བ་ལ་སོགས་པ་མི་སྐྱེ་བ་སྟེ། འཆིང་བ་ལས་གྲོལ་བའི་ཕྱིར་དང་།
གྲོལ་བ་ཡང་འདུས་མ་བྱས་པའི་རང་བཞིན་གྱི་ཕྱིར་རོ། །དེ་ལྟར་ཉིད་དཀའ་བ་དང་། སྤངས་
པ་དང་། ཡོན་ཏན་དང་། བྱེད་པ་དང་རང་བཞིན་གྱི་ཁྱད་པར་ལྔ་བསྟན་ཏེ་ཐ་མགཉིས་ནི་རང་
བཞིན་པའི་ཕྱིར་རོ། ། །
དཀོན་མཆོག་གསུམ་པོ་དེ་སྐྱེད་པར་བྱེད་པའི་རིགས་ནི་སྤྱིའི་རྣམ་གཞག་དང་།
སོ་སོའི་རྣམ་པར་དབྱེ་བ་དང་། མོས་པའི་ཕན་ཡོན་གསུམ་གྱིས་སྟོན་ཏོ། །དང་པོཞིགཉིསཏེ།
བསྟན་པ་དང་། བཤད་པ་དང་། རྒྱས་པར་བཤད་པ་གསུམ་གྱིས་བསམ་གྱིས་མི་ཁྱབ་པའི་
དོན་བསྟན་པ་དང༌། རྒྱུ་རྐྱེན་རྣམ་པར་བཞག་པའོ། །དང་པོ་བསྟན་པ། དྲི་བཅས་དེ་བཞིན་
ཉིད་དང་ཞེས་བྱ་བའི་ཚིགས་སུ་བཅད་པའོ། །དེའི་འོག་མའི་ཚིགས་སུ་བཅད་པ་ནིབཤད་
པའོ། །དག་དང་ཉོན་མོངས་ལྡན་ཕྱིར་དང་ཞེས་བྱ་བའི་ཚིགས་སུ་བཅད་པ་ནི་རྒྱས་པར་བཤད་
པའོ། །ཡོན་ཏན་བསམ་གྱིས་མི་ཁྱབ་པའི་རྒྱུ་འདི་ལ། ལུང་འགོད་པ་ནི་གང་གི་ཕྱིརཞེས་བྱ་བ་
ལ་སོགས་པའོ། །འདི་ཡང་རྣམ་པ་གསུམ་སྟེ། དོན་བསྟན་པ་ནི་ཐོགས་པ་མེད་པར་རབ་ཏུ་
འབྱུང་ངོ་ཡན་ཆོད་དོ། །གཉིས་པ་དཔེ་དགོད་པ་ཡང་། ཀྱེ་རྒྱལ་བའི་སྲས་འདི་ལྟ་སྟེ་ཞེས་བྱ་བ་
ལ་སོགས་པའོ། །འདི་ཡང་གསུམ་གྱིས་སྟོན་སྟེ། དར་ཡུག་ཆེན་པོ་དེ་ཡང་ཆུ་ཞེང་སྟོང་གསུམ་
གྱི་སྟོང་ཆེན་པོ་འཇིག་རྟེན་གྱི་ཁམས་ཀྱི་ཚད་ཙམ་དུ་གྱུར་ལ་ཞེས་བྱ་བ་ཡན་ཆད་ཀྱིས་ནི་སྒྲིབ་
བྱའི་དཔེ་བརྗོད་དོ། །དེ་ནས་བཅུག་པར་གྱུར་ཏོ་ཡན་ཆད་ཀྱིས་ནི་སྒྲིབ་བྱེད་ཀྱི་དཔེ་སྟོན་ཏོ། །
- 1
6 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དེ་ནས་དེ་ཁོ་ན་བཞིན་དུ་བྱེད་དོ་ཡན་ཆད་ཀྱིས་ནི་སྒྲིབ་པ་སེལ་བྱེད་ཀྱི་དཔེ་སྟོན་པའོ། །དེ་ལྟར་
དོན་བསྟན་པ་དང་། དཔེ་བཀོད་ནས། གསུམ་པ་དཔེ་དང་དོན་སྦྱོར་བནི། ཀྱེ་རྒྱལ་བའི་སྲས་
དེ་བཞིན་དུ་ཞེས་བྱ་བ་ལ་སོགས་པའོ། །འདིར་ཡང་དེ་བཞིན་གཤེགས་པའི་ཡེ་ཤེས་དང་འདྲ་
བར་ཚད་མེད་དོ་ཡན་ཆད་གྱིས་ནི་བསྒྲིབ་བྱའི་དོན་བརྗོད་དོ། །དེ་ནས་མངོན་དུ་མི་བྱེད་དོ་ཡན་
ཆད་ཀྱིས་ནི་སྒྲིབ་བྱེད་ཀྱི་དོན་བརྗོད་དོ། །དེ་ནས་དེས་ན་ཞེས་བྱ་བ་ལ་སོགས་པ་ལྷག་མས་
སྒྲིབ་པ་སེལ་བར་བྱེད་པའི་དོན་བརྗོད་དོ། །འདིར་དར་ཡུག་གི་རི་མོ་རྡུལ་ཕྲ་རབ་ལཡོད་པ་དེ་
བཞིན་དུ་སངས་རྒྱས་ཀྱི་ཡེ་ཤེས་སེམས་ཅན་གྱི་སེམས་ལ་ཡོད་པ་དེ་ཡང་གང་ཡིན་ཞེ་ན། ཆོས་
ཀྱི་དབྱིངས་སོ། །དེ་ཇི་ལྟར་ཡེ་ཤེས་ཡིན་ཞེ་ན་བཅོམ་ལྡན་འདས་ཀྱིས་ཆོས་ཐམས་ཅད་མཚན་
ཉིད་མེད་པར་སྐད་ཅིག་དང་ལྡན་པའི་ཤེས་རབ་ཀྱིས་མཁྱེན་པ་ན། ཤེས་རབ་དེ་ཤེས་བྱ་དང་
རྣམ་པར་དབྱེ་བ་མེད་དོ། །དེས་ན་དོན་དམ་པ་ཆོས་ཀྱི་དབྱིངས་ཉིད་དེ་རིག་པའི་ཡེ་ཤེས་ཡིན་
ལ༑ དེའང་སེམས་ཅན་ཐམས་ཅད་ལ་མ་ཚང་བ་མེད་པར་གནས་པས་དཔེ་དོན་འདིནི་ཤིན་ཏུ་
འཐད་པའོ། །ནམ་གྱི་ཚེ་སྒྲིབ་པ་ཞི་བ་དེའི་ཚེ་ན་མཚན་མ་འགའ་ཡང་མི་མཐོང་ལ། མ་མཐོང་
བ་དེ་ཉིད་ནི་དེ་ཁོ་ན་མཐོང་བ་ཡིན་ནོ། །མཐོང་བ་མེད་པའི་ཡེ་ཤེས་དེ་ཡང་དེ་བཞིན་ཉིད་ཁོ་ན་
ཡིན་ཏེ། དེས་ན་དེ་ལྟར་འཐད་དོ། །རྒྱུ་རྐྱེན་རྣམ་པར་བཞག་པ་ནི་རྟོགས་བྱ་རྟོགས་པ་ཞེས་བྱ་
བ་ལ་སོགས་པའོ། །ཤེས་པར་བྱ་བ་ནི་རྟོགས་པར་བྱ་བ་ཡིན་ལ། ཤེས་པར་བྱ་བ་ཐམས་ཅད་
ཀྱང་དེ་བཞིན་ཉིད་དུ་འདུས་པས་རྟོགས་པར་བྱ་བ་ནི་ཁམས་སོ། །དེ་རྟོགས་པར་བྱེད་པའི་
ཤེས་བྱ་ལ་སྒྲིབ་པ་མཐའ་དག་ཟད་པའི་ཡེ་ཤེས་ཡིན་པས་རྟོགས་པ་ནི་བྱང་ཆུབ་བོ། །དེས་
བདག་གི་མངོན་དུ་བྱས་པ་གཞན་ལ་རྟོགས་པར་བྱེད་པའི་ཡན་ལག་ནི་རྟོགས་པའི་ཡན་ལག་
ཡིན་པས་ཡོན་ཏན་ནོ། །གཞན་ཡན་ལག་དེས་རྟོགས་པ་སྒྲུབ་པ་ནི་ཕྲིན་ལས་ཡིན་པས་རྟོགས་
པར་བྱེད་པའོ། །ལྷག་མནི་ལུས་རྣམ་པར་བཞག་པར་བཤད་ཟིན་ཏོ།། །།
，
- 1 6 4



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
༈ རྫོགས་སངས་སྐུ་ནི་འཕྲོ་ཕྱིར་དང་ཞེས་བྱ་བ་ལ་སོགས་པ་ལ། འབྲས་བུ་དང་།
རང་བཞིན་དང༌། རྒྱུའི་སྙིང་པོ་ཅན་ཡིན་པའི་ཕྱིར། དེ་བཞིན་གཤེགས་པའི་སྙིང་པོ་ཅན་དུ་
དགོངས་པའོ། །དེ་ལ་རྣམ་པར་དག་པའི་དེ་བཞིན་ཉིད་ནི། རྫོགས་པའི་སངས་རྒྱས་ཀྱི་ཆོས་
ཀྱི་སྐུ་ཡིན་ལ། དེ་འཕྲོ་བ་ནི་དེས་ཁྱབ་པས་ཏེ། སེམས་ཅན་ཐམས་ཅད་གྱིས་ཐོབ་ཏུརུང་བའི་
ཕྱིར་ཁྱབ་པ་ཡིན་ནོ། །ཕྱོགས་འདི་ལ་ནི་དེ་བཞིན་གཤེགས་པ་ནི་དངོས་ཡིན་ལ། སེམས་ཅན་
དེའི་སྙིང་པོ་ཅན་དུ་ནི་བཏགས་པ་ཡིན་ཏེ། དེ་ཐོབ་པའི་སྐལ་བ་ཡོད་པ་ལ་དེས་ཁྱབ་པར་
བཏགས་པའི་ཕྱིར་རོ། །དེ་བཞིན་ཉིད་དབྱེར་མེད་ཕྱིར་ཞེས་བྱ་བ་ནི། དེ་བཞིནགཤེགས་པ་
དང༌། སེམས་ཅན་དེའི་སྙིང་པོ་ཅན་གཉིས་ཀ་དངོས་སུ་ཡིན་ཏེ། དེ་བཞིན་ཉིདདྲི་མས་རང་
བཞིན་གྱིས་དབེན་པ་ནི་གློ་བུར་གྱི་སྒྲིབ་པ་དང་བཅས་པའི་ཚེ་ཡང་། སངས་རྒྱས་ཀྱི་རང་
བཞིན་ཡིན་པ་དང་། སེམས་ཅན་གྱི་རྒྱུད་ལ་ངེས་པར་གནས་པའི་ཕྱིར་རོ། །རིགས་ཡོད་ཕྱིར་
ན་ཞེས་བྱ་བ་ནི། དེ་བཞིན་ཉིད་རྣམ་པར་དག་པའི་གནས་སྐབས་ཐོབ་པའི་རྒྱུ་དགེ་བའི་བག་
ཆགས་ཤེས་རབ་དང་སྙིང་རྗེའི་ས་བོན་ནི་དེ་བཞིན་གཤེགས་པའི་རྒྱུ་ཡིན་པས་དེ་བཞིན་
གཤེགས་པ་ཞེས་བཏགས་པ་ཡིན་ལ། སེམས་ཅན་གྱི་སྙིང་པོ་ནི་དངོས་ཁོ་ན་ཡིན་ནོ། །འོག་ཏུ་
སྟོན་པར་འགྱུར་རོ་ཞེས་བྱ་བ་ནི། སངས་རྒྱས་པད་ངན་ཞེས་བྱ་བ་ལ་སོགས་པ་དཔེ་དགུ་སྟོན་
པའི་སྐབས་སུའོ། །དོན་གྱི་དངོས་པོ་གསུམ་གྱིས་མདོར་བསྟན་པ་དེ་ཉིད་རྣམ་གཞག་རྣམ་པ་
བཅུས་རྒྱས་པར་འཆད་པ་ནི། སྡོམ་ནི་ཞེས་བྱ་བ་ལ་སོགས་པའོ། །ངོ་བོ་ནི་ཇི་སྐད་བརྗོད་པའི་
དོན་གསུམ་པོ་ཉིད་དོ། །རྒྱུ་ནི་དོན་གསུམ་པོ་དེ་ཉིད་ཀྱི་རྒྱུ་སྟེ། མོས་པ་ལ་སོགས་པ་ནི་ཆོས་ཀྱི་
སྐུ་ཐོབ་པའི་རྒྱུ་ཡིན་ནོ། །དེས་ན་དེ་ཉིད་དེ་བཞིན་ཉིད་རྣམ་པར་དག་པར་བྱེད་པའི་རྒྱུ་ཡང་
ཡིན་ཏེ། དེ་བཞིན་ཉིད་རྣམ་པར་དག་པ་ཁོ་ན་ཆོས་ཀྱི་སྐུ་ཡིན་པའི་ཕྱིར་གོ །གསརྣམ་པར་
སྦྱོང་བའི་རྒྱུ་ཡང་ཡིན་ཏེ། རིགས་རྣམ་པར་དག་པ་ཉིད་ཀྱང་ཆོས་ཀྱི་སྐུ་ཐོབ་པའི་རྒྱུས་འགྲུབ་
- 1 6 5 -



-14
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པའི་ཕྱིར་རོ། །དེས་ན་ངོ་བོ་ཉིད་དུ་བཤད་པ་ཁོ་ནའི་རྒྱུ་ལ་རྒྱུ་ཞེས་བརྗོད་ཀྱི། གང་ཡང་རུང་
བའི་རྒྱུ་ལ་ནི་དེ་ལྟར་བརྗོད་པ་མ་ཡིན་ནོ། །འབྲས་བུ་ནི་རྒྱུ་དེ་དག་ཁོ་ནའི་འབྲས་བུའོ། །གལ་
ཏེ་ཇི་སྐད་བརྗོད་པའི་ངོ་བོ་ལ་ལྟོས་ནས་རྒྱུ་དང་། འབྲས་བུ་ལ་སོགས་པ་བཤད་ནས། ཁམས་
གཏན་ལ་དབབ་པར་གྱུར་པ་མཡིན་ན། མོས་པ་ལ་སོགས་པའི་འབྲས་བུ་སྟོན་པ་ནི་སྐབས་སུ་
མ་བབ་སྟེ། མོས་པ་ལ་སོགས་པ་ནི་གཏན་ལ་དབབ་པར་བྱ་བའི་དོན་གྱི་དངོས་གཞི་མ་ཡིན་
པའི་ཕྱིར་རོ་ཞེ་ན། བདེན་ཏེ། མོས་པ་ལ་སོགས་པའི་འབྲས་བུ་ཉིད་ནི་ངོ་བོ་ཉིད་གསུམ་གྱི་
འབྲས་བུར་ཡང་འགྱུར་བའི་ཕྱིར་རོ། །འདི་ལྟར་ཆོས་ལ་མོས་པ་ནི་ཆོས་གྱི་རྒྱུ་ལས་བྱུང་ལ།
ཆོས་ཀྱང་ཤིན་ཏུ་རྣམ་པར་དག་པའི་ཆོས་ཀྱི་སྐུའི་རྒྱུ་མཐུན་པ་ཡིན་པས་ན་དེའི་འབྲས་བུར་
ཡང་འགྱུར་རོ། །ཤེས་རབ་ཀྱི་ཕ་རོལ་ཏུ་ཕྱིན་པར་ཡང་དེ་བཞིན་ཉིད་དམིགས་ནས་སྐྱེས་པས་
དེའི་འབྲས་བུར་བརྗོད་ལ། དེས་ན་ཤེས་རབ་ཀྱི་ཕ་རོལ་ཏུ་ཕྱིན་པའི་འབྲས་བུར་བརྗོད་པ་
ཡང་དེ་བཞིན་ཉིད་ཀྱི་འབྲས་བུར་བརྗོད་པ་ཁོ་ནའོ། །ཏིང་ངེ་འཛིན་དང༌། སྙིང་རྗེའི་འབྲས་བུ་
ནི་རིགས་ཀྱི་འབྲས་བུ་ཉིད་ཡིན་ཏེ། དེ་གཉིས་ཤེས་རབ་དང་སྙིང་རྗེའི་བག་ཆགས་རིགས་ལ་
བརྟེན་ནས་སྐྱེས་པའི་ཕྱིར་རོ། །དེས་ན་འབྲས་བུ་ཡང་ངོ་བོ་ཉིད་ཀྱི་འབྲས་བུ་ཉིད་དོ། །ལསནི་
རིགས་དང་དེ་བཞིན་ཉིད་ཀྱི་ཡིན་པས་ངོ་བོ་ཉིད་ཀྱི་ཡིན་པར་གསལ་ལོ། །ལྡན་པ་ནི་ངོ་བོ་ཉིད་
དེ༑ རྒྱུ་དང་འབྲས་བུ་དང་འབྲེལ་བ་ནི་ཅི་རིགས་པར་ངོ་བོ་ཉིད་གསུམ་ཉིད་ཡིན་པའི་ཕྱིར་རོ།
འཇུག་པ་ནི་ངོ་བོ་དེ་ཉིད་ཀྱི་རབ་ཏུ་དབྱེ་བ་སྟེ། དེ་བཞིན་ཉིད་ཀྱི་དབྱེ་བ་ཡིན་པའི་ཕྱིར་རོ།།
གནས་སྐབས་ལ་སོགས་པ་བཞི་ནི་འཇུག་པ་གཏན་ལ་འབེབ་པར་བྱེད་པ་ཡིན་ཏེ། རབ་ཏུ་
དབྱེ་བ་དེ་རང་བཞིན་ཐ་དད་པ་མ་ཡིན་པར་བསྟན་པའི་ཕྱིར་གནས་སྐབས་ཙམ་ཐ་དད་པར་
བསྟན་ཏོ། །གནས་སྐབས་ཙམ་ཐ་དད་ཀྱི་རང་བཞིན་ཐ་མི་དད་པའི་འཐད་པནི། ཀུན་ཏུ་འགྲོ་
བ་སྟེ། རང་བཞིན་གཅིག་ལ་ཐ་དད་པ་ཡང་ཡོད་པས་དེ་ལྟར་གྲུབ་བོ། །ཀུན་ཏུ་འགྲོ་བ་ཉིད་མ་
- 1 6 6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
གྲུབ་སྟེ། གནས་སྐབས་གསུམ་ཐ་དད་པར་འགྱུར་བས་གཅིག་ཀུན་ཏུ་འགྲོ་བ་མ་ཡིན་ནོ་སྙམ་
ན༑ རྟག་ཏུ་མི་འགྱུར་བས་དེ་ཉིད་སྒྲུབ་བོ། །མི་འགྱུར་བ་འདི་ཉིད་ལ་གསུམ་ཡོད་པ་ལས།
ཤིན་ཏུ་རྣམ་པར་དག་པའི་གནས་སྐབས་མི་འགྱུར་བ་ཉིད་ལ་ལྟོས་ནས། གནས་སྐབས་དེར་
ཉན་ཐོས་ལ་སོགས་པརྣམ་པར་གྲོལ་བ་ཐ་དད་པ་ཡིན་པར་དོགས་པ་སེལ་བནི་ཡོནཏན་དབྱེ་
བ་མེད་པའི་དོན་ཏོ། །ཆོས་ལ་ཁོང་ཁྲོ་བ་བདག་ལྟ་དང་ཞེས་བྱ་བ་ལ་སོགས་པའི་ཚིགས་སུ་
བཅད་པའི་འགྲེལ་པར་ནི། གང་ཟག་དང་སྒྲིབ་པ་དང་གཉེན་པོ་གསུམ་རིམ་པ་བཞིན་སྟོན་ཏོ།
འདི་དག་འབྲས་ནི་མདོར་བསྡུས་ན། །ཞེས་བྱ་བ་ལ་སོགས་པའི་སྐབས་སུ་ནི་དོན་རྣམ་པ་ལྔས་
སྟོན་ཏེ། མི་མཐུན་པ་ལས་ལྡོག་པའི་ངོ་བོ་དང༌། སོ་སོའི་རྒྱུ་དང་འབྲེལ་བ་དང་། ཡང་དག་
པར་བསྡུ་བ་དང་། མི་མཐུན་པའི་གེགས་དང་། སོ་སོའི་མཚན་ཉིད་དོ། །དང་པོའི་མོས་པ་ལ་
སོགས་པ་ཞེས་བྱ་བ་ནས། བཅོམ་ལྡན་འདས་ཀྱི་ཐུགས་ཀྱི་སྲས་ལགས་སོ་ཞེས་རྒྱས་པར་རོ་
ཡན་ཆད་དོ། །དེ་བཞིན་གཤེགས་པའི་ཆོས་ཀྱི་སྐུའོ་ཞེས་བྱ་བ་ནས། རྣམ་པ་བཞི་འགྲུབ་བོ་
ཡན་ཆད་ནི་སོ་སོའི་རྒྱུ་དང་འབྲེལ་བའོ། །དེ་བཞི་ནི་རྒྱུའི་རིམ་གྱིས་གོ་རིམ་ལས་ལྡོག་སྟེ།
བལྟ་བར་བྱའོ་ཞེས་བྱ་བ་ལ། འདི་བཞི་ནི་རྒྱུའི་རིམ་གྱིས་བལྟ་བར་བྱའོ། །ཞེས་འབྲེལ་ཏོ། །
དོན་ནི་མོས་པ་དང་ཤེས་རབ་དང་། ཏིང་ངེ་འཛིན་དང་སྙིང་རྗེ་བཞིའི་རིམ་གྱིས་འབྲས་བུ་ཡང་
སོ་སོར་འབྲེལ་བར་བལྟའོ། །ཇི་ལྟར་བྱས་ནས་ཞེ་ན། འབྲས་བུའི་གོ་རིམ་ལས་ལྡོག་སྟེའོ། །
དེ་ཡང་བརྗོད་མ་ཐག་པའི་མདོའི་དུམ་བུ་ནས། དེ་བཞིན་གཤེགས་པའི་ཆོས་ཀྱི་སྐུ་ཉིད་དེ།
རྟག་པའི་ཕ་རོལ་ཏུ་ཕྱིན་པ། བདེ་བའི་ཕ་རོལ་ཏུ་ཕྱིན་པ་དང་། བདག་གི་ཕ་རོལ་ཏུ་ཕྱིན་པ་
དང༌། གཙང་བའི་ཕ་རོལ་ཏུ་ཕྱིན་པའོ་ཞེས་བྱ་བ་དེ་གོ་རིམ་ལྡོག་ན་རྒྱུ་བཞི་དང་འབྲས་བུ་བཞི་
རིམ་པ་བཞིན་འབྲེལ་བར་ལྟ་བའི་དོན་ཏོ། །དེ་བཞིན་གཤེགས་པ་ནི་འདི་དག་གིས་ཞེས་པ་
ནས། ཕྱི་མའི་མཐའི་མུར་ཐུག་པ་ཡིན་ནོ། །ཡན་ཆད་ནི་ཡང་དག་པརབསྡུབ་སྟེ། སྤངས་པ་
-1 6 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དང་ཡེ་ཤེས་དང་ཐུགས་རྗེ་གསུམ་དུ་བསྡུ་བའོ། །དང་པོ་གཉིས་ནི་རང་གི་དོན་ཡིན་ལ། ཐ་མ་
ནི་གཞན་གི་དོན་ཡིན་ནོ། །ཤེས་རབ་དང་ཏིང་ངེ་འཛིན་བསྒོམས་པའི་འབྲས་བུ་ནམ་མཁའི་
ཁམས་ཀྱི་མཐས་ཀླས་པ་ནི་ཇི་ལྟ་བ་དང་ཇི་སྙེད་པའི་ཤེས་རབ་བསྟན་པའོ། །ཟག་པ་མེད་པའི་
དབྱིངས་ལ་གནས་པའི་དགྲ་བཅོམ་པ་དག་ཞེས་བྱ་བ་ནས། སྡུག་པའི་ཕ་རོལ་ཏུ་ཕྱིན་པ་ཞེས་
བྱའོ། །ཞེས་བྱ་བ་ཡན་ཆོད་ཀྱིས་ནི། མི་མཐུན་པའི་གེགས་བསྟན་ཏོ། །དེ་ནི་རང་བཞིན་དག་
ཕྱིར་དང་ཞེས་བྱ་བའི་ཚིགས་སུ་བཅད་པ་གཉིས་འགྲེལ་པ་དང་བཅས་པས་ནི་སོ་སོའི་མཚན་
ཉིད་བསྟན་ཏོ། །རང་བཞིན་དག་པ་དང་བག་ཆགས་སྤངས་པ་ནི་ཡངས་པའོ། །བདག་དང་
བདག་མེད་སྤྲོས་པ་ཉེ་བར་ཞི་བ་ནི་གང་ཟག་དང་ཆོས་ཀྱི་བདག་དང་བྲལ་བ་སྟེ་དེར་འཛིན་པ་
མེད་པས་ཤེས་རབ་བོ། །ཡིད་ཀྱི་རང་བཞིན་ཕུང་པོ་ལོག་པ་དང༌། དེ་རྒྱུ་ལོག་པནི་མ་ཡིན་
པར་དགག་པ་སྟེ། དེའི་རང་བཞིན་མ་ཡིན་པའི་ཡེ་ཤེས་ཀྱི་སྐུ་གྲུབ་པ་དང་། མ་རིག་པའི་བག་
ཆགས་ཀྱི་ས་དང༌། ཟག་པ་མེད་པའི་ལས་དང་མི་མཐུན་པའི་ཡེ་ཤེས་གྲུབ་པསྟེ། དག་པ་
འཇིག་རྟེན་པའི་ཡེ་ཤེས་སོ། །དེ་ལྟར་མ་ཡིན་ཏེ་མེད་པར་དགག་པ་ལ་འདོད་ན་གཙང་བའི་
མཚན་ཉིད་ལས་ལོགས་སུ་བརྗོད་པ་མི་འཐད་དོ། །འཁོར་བ་དང་མྱ་ངན་ལས་འདས་པ་
མཉམ་པ་ཉིད་དུ་རྟོགས་པ་ཡང་། སྲེད་པ་དང་བྲལ་བའི་ཐུགས་རྗེ་སྟེ། དེའི་དབང་གིས་སེམས་
ཅན་མི་གཏོང་བའི་ཕྱིར་དང་། དེ་ལ་ཞེན་པ་ཡང་མེད་པའི་ཕྱིར་འཁོར་བ་མ་བཏང་བ་ཉིད་མྱ་
ངན་འདས་པ་ཡིན་པས་མཉམ་མོ། །སྙིང་རྗེ་དེ་རྣམ་པར་དག་པ་སྲེད་པ་དང་བྲལ་བ་ཉིད་དུ་
འགྱུར་བའི་རྒྱུ་ནི་ཤེས་རབ་ཡིན་ནོ། །དེས་ན་སྲེད་པ་དང་བྲལ་བས་འཁོར་བར་གནས་པནི།
མཉམ་པ་ཉིད་དུ་རྟོགས་ཞེས་བྱའོ། །སྤྱིའི་མཚན་ཉིད་རང་བཞིན་གྱིས་ཡོངས་སུ་དག་པ་ཞེས་
བྱ་བ་ནི། གནས་སྐབས་གསུམ་དུ་ཁྱབ་པས་སོ། ཁྱད་པར་གི་མཚན་ཉིད་དྲི་མ་མེད་པ་ཞེས་བྱ་
བ་ནི། གནས་སྐབས་དེ་ཁོ་ནའི་ཐུན་མོང་མ་ཡིན་པའི་རང་བཞིན་ཡིན་པས་སོ། །རྟག་པའི་ཕ་
- 1
6 8



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
རོལ་ཏུ་ཕྱིན་པ་བཤད་མ་ཐག་པ་དེ་ལ་ཁུངས་འདྲེན་པ་ནི། ཇི་སྐད་དུ་བྱ་བའོ། །མདོའི་དུམ་བུ་
དེ་ཉིད་འཆད་པ་ནི། ཆོས་ཀྱི་དབྱིངས་ཀྱི་ཚུལ་གྱི་སྒོ་འདིས་ནི་ཞེས་བྱ་བའོ། །ཆོས་ཀྱི་དབྱིངས་
ཀྱི་རང་བཞིན་ནི་ཚུལ་ལོ། །དེ་མངོན་དུ་བྱེད་པའི་ཐབས་ནི་སྒོ་སྟེ། མཐའ་གཉིས་སུ་མི་རྟོག་པ་
ཡང་དག་པའི་ལྟ་བའོ། །དེ་ལས་སྟོན་པའི་མདོ་ལ་ཡང་དེ་སྐད་བརྗོད་དོ། །འདུན་པའི་མངོན་
པར་འདོད་པའོ་ཞེས་བྱ་བ་ནི། དེ་ལ་ཡོན་ཏན་དུ་འཛིན་པའོ། །འདོད་པ་ནི་མངོན་པར་འདོད་
པའི་དོན་ཐོབ་པ་ལ་ཕྱོགས་པ་ཞེས་བྱ་བ་ནི། ཡོན་ཏན་ཅན་དེ་ཐོབ་པར་འདོད་པའོ །དོན་དུ་
གཉེར་བ་ནི་མངོན་པར་འདོད་པའི་དོན་ཐོབ་པའི་ཐབས་འཚོལ་བའོ་ཞེས་བྱ་བ་ནི། ཐབས་
ཡོངས་སུ་འཛིན་པའོ། །སྨོན་པ་ནི་མངོན་པར་འདོད་པའི་དོན་ལ་སེམས་མངོན་པར་འདུ་བྱེད་
པའོ་ཞེས་བྱ་བ་ནི། ཐབས་དེ་ལས་ཐབས་ལས་བྱུང་པ་དེ་འགྲུབ་པར་དགའ་བའོ། །དེ་རིགས་
ཀྱི་བྱེད་པ་ཡིན་པར་ལྡོག་པའི་སྒོ་ནས་སྒྲུབ་པ་ནི། སྲིད་དང་མྱ་ངན་ལས་འདས་ལ་དེའི་ཞེས་བྱ་
བའོ། །ནུས་པ་འཇུག་པའི་རིགས་མེད་ན་མེད་པའི་རྗེས་སུ་བྱེད་པས་ནུས་པ་འཇུག་པའི་
རིགས་ལས་བྱུང་བར་གྲུབ་པོའི་ཞེས་བྱ་བའི་དོན་ཏོ། །འཁོར་ལོ་བཞི་ཡང་དག་པར་འབྱོར་
བའི་ཚུལ་གྱིས་ཞེས་བྱ་བ་ནི། སྐྱེས་བུ་དམ་པ་ལ་བརྟེན་པ་དང་། མཐུན་པའི་ཡུལ་ལ་གནས་པ་
དང་། བདག་ཉིད་ཀྱི་སེམས་ཡང་དག་པར་བསྟོད་པ་དང་། སྔོན་བསོད་ནམས་བསགས་པ་
རྣམས་ཏེ། མདོ་སྡེའི་རྒྱན་ནས་རྒྱས་པར་བསྟན་པའོ། །རྒྱ་མཚོ་ཆེ་བཞིན་ཞེས་བྱ་བ་ནི་དཔེའོ།
དོན་ནི་དཔག་མེད་པ། ཡོན་ཏན་རིན་ཆེན་མི་ཟད་གནས་ཞེས་བྱའོ། །ཡོན་ཏན་རིན་པོ་ཆེམི་
ཟད་པ་ནི་མོས་པ་ལ་སོགས་པ་སྟེ། དེའི་རྟེན་ཡིན་པས་གནས་སོ། །དཔེར་ན་རྒྱ་མཚོའི་སྣོད་
དང་རིན་པོ་ཆེ་དང༌། ཆུ་རྣམས་ཚོགས་པ་ཡིན་པ་ལྟར་། རིགས་ཀྱི་བདག་ཉིད་ཀྱི་ཁམས་ཀྱང་
རྒྱ་མཚོ་ལྟ་བུའི་ཡོན་ཏན་བཞི་པོའི་གནས་ཡིན་ནོ། །ཡོན་ཏན་བཞི་རྒྱ་མཚོ་ལྟ་བུ་ཡིནཔ་ཡང་།
མོས་པ་ནི་སྣོད་ལྟ་བུའོ། །ཤེས་རབ་དང་ཏིང་ངེ་འཛིན་ནི་རིན་པོ་ཆེ་ལྟ་བུའོ། །སྙིང་རྗེའི་ཆུ་ལྟ་
---
- 1 69-



，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བུ་སྟེ། སྣོད་རིན་པོ་ཆེ་དང་ཆུ་ལ་སོགས་པ་ལྟ་བུ་ཡིན་པས་ཡོན་ཏན་བཞི་པོ་ནི་རྒྱ་མཚོ་ལྟ་བུ་
ཡིན་ལ། དེའི་རྟེན་ནི་རྒྱ་མཚོ་ལྟ་བུའི་ཡོན་ཏན་གྱི་རྟེན་ཡིན་ནོ། །མར་མེའི་དཔེས་ནི། འབྲས་
བུར་གྱུར་པའི་ཡོན་ཏན་དང་ལྡན་པའི་ཆོས་སྐུའི་རང་བཞིན་གྱི་ཁམས་བསྟན་ཏོ། །དེ་བཞིན་
ཉིད་ནི་རིགས་དང་ཆོས་སྐུ་གཉིས་ཀའི་ཐུན་མོང་ཡིན་པས། དེ་དང་ནི་རྒྱུ་འབྲས་ཀྱི་ཡོན་ཏན་
གཉིས་ཀ་ལྡན་པས་བརྗོད་པར་འགྱུར་རོ། །འདུ་ཤེས་དང་ལྟ་བ་དང་སེམས་ཕྱིན་ཅི་ལོག་པའི་
ཕྱིར་ཞེས་བྱ་བ་ནི། མཐོང་བའི་དོན་དང༌། མ་མཐོང་བའི་དོན་དང་། གཉིས་ཀའི་དེ་ཁོ་ན་ལ་
ཕྱིན་ཅི་ལོག་པའོ། །ཡང་ན་ཡིད་དང་སེམས་དང་རྣམ་པར་ཤེས་པ་ཕྱིན་ཅི་ལོག་པ་སྟེ་རིམ་པ་
བཞིན་ནོ། །ཡང་ན་འདས་པ་དང་མ་འོངས་པ་དང་ད་ལྟར་འབྱུང་བ་ལ་སྟེ་རིམ་པ་བཞིན་ནོ། །
ལྟ་བ་ཕྱིན་ཅི་ལོག་ནི། བཤད་པ་འོག་མ་གཉིས་ལྟར་ན་མཐོང་བ་ཕྱིན་ཅི་ལོག་པ་ལབརྗོད།
ཉོན་མོངས་པའི་སྦུབས་མཐའ་ཡས་པས་བཏུམས་པ་ནི་ལས་དང་ཉོན་མོངས་པ་དང་ལྡན་པའོ།།
འཁོར་བའི་སྡུག་བསྔལ་གྱི་རྒྱུན་གྱིས་ཁྱེར་བ་ནི། དེའི་འབྲས་བུ་སྡུག་བསྔལ་སྣ་ཚོགས་དང་
འབྲེལ་བའོ། །ཐོག་མ་དང་ཐ་མ་མེད་པའི་འཁོར་བའི་འགྲོ་བའི་འཆི་བ་དང་སྐྱེ་བ་དག་ཏུ་
འཁོར་བ་ནི། རྒྱུ་དང་འབྲས་བུ་ཀུན་འབྱུང་དང་སྡུག་བསྔལ་དེ་གཉིས་ཉིད་དུ་རྒྱུན་དུ་འབྲེལ་
བར་འཇུག་པའོ། །འཁོར་བའི་རྒྱུན་གྱི་སྡུག་བསྔལ་ལ་སྐྱོ་བར་གྱུར་པའི་ནི། ཉེས་དམིགས་
རིགས་པས་མི་མཐུན་པར་འཛིན་པའོ། །འདོད་པའི་ཡུལ་ཐམས་ཅད་ལ་འདོད་ཆགས་དང་
བྲལ་བ་ནི་མི་ལེན་ཅིང་དོན་དུ་མི་གཉེར་བའོ། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་སེམས་ཅན་
གྱི་སྤྱོད་པའི་གཉེན་པོར་གསུངས་པ་དེ་ཤེས་པ་མངོན་དུ་བཏང་ནས། ཇི་ལྟར་བཤད་པ་བཞིན་
སྤྱོད་པ་ལ་ཉམས་སུ་ལེན་པ་ནི། ཕ་རོལ་ཏུ་ཕྱིན་པ་བཅུའི་ཁོངས་སུ་གཏོགས་པ་ཞེས་བྱ་བའོ། །
ཉོན་མོངས་པའི་སྦུབས་ཐམས་ཅད་ལས་གྲོལ་བ་ནི་ཀུན་ནས་ལྡང་བ་ཟད་པའོ། །སྡུག་བསྔལ་
ཐམས་ཅད་ལས་འདས་པ་ནི། དེའི་འབྲས་བུ་ལས་ཉོན་མོངས་པས་སྐྱེ་བ་མེད་པའོ། །དེ་
- 1 7 0



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
གཉིས་ཀྱིས་ནི་ཉོན་མོངས་པའི་སྒྲིབ་པ་སྤངས་པར་བརྗོད་དོ། །ཤེས་བྱའི་སྒྲིབ་པ་དང་བྲལ་བ་
བརྗོད་པ་ནི། ཉེ་བའི་ཉོན་མོངས་པའི་དྲི་མ་མཐའ་དག་དང་བྲལ་བ་ཞེས་བྱ་བ་སྟེ། བག་ལ་
ཉལ་བ་ཉེ་བའི་ཉོན་མོངས་པར་བརྗོད་དོ། །དག་པ་དང་རྣམ་པར་དག་པ་ནི་སྤངས་པ་དེ་ཉིད་
བསྡུས་ཏེ་བརྗོད་དེ། མཆོག་ཏུ་ཡོངས་སུ་དག་པའི་ཆོས་ཉིད་ལ་གནས་པ་ཞེས་བྱ་བ་ནི། སྒྲིབ་
པ་དེ་གཉིས་རང་བཞིན་གྱིས་དབེན་པས་འོད་གསལ་བའི་ཕྱིར་རོ། །སྤངས་པ་བརྗོད་ནས་
རྟོགས་པ་བརྗོད་པ་ནི། སེམས་ཅན་ཐམས་ཅད་ཀྱིས་བལྟ་བར་བྱ་བའི་ས་ལ་ཞུགས་པས་ཞེས་
བྱ་བ་ནི་གཞན་གྱི་དོན་སྒྲུབ་པའི་ཐབས་མཁྱེན་པས་གནས་ཡིན་པའི་ཕྱིར་རོ། །ཡང་ན་སེམས་
ཅན་ཐམས་ཅད་ལ་གཟིགས་པའི་ས་ལ་ཞུགས་པ་ཞེས་བྱ་ཡིན་ཏེ། ཐུགས་རྗེས་སེམས་ཅན་
སྲུང་བའི་ཕྱིར་རོ། །དེས་ནི་གཞན་དོན་ནོ། །རང་དོན་ནི་ཤེས་བྱའི་གནས་ཐམས་ཅད་ལ་
གཉིས་སུ་མེད་པའི་སྐྱེས་བུའི་མཐུ་ཐོབ་པ་ཞེས་བྱ་བ་སྟེ། ཇི་ལྟ་བ་དང་ཇི་སྙེད་པའི་ཤེས་བྱའི་
གནས་ཀུན་ལ་རྟོགས་པའི་མཐུ་ཐུན་མོང་མ་ཡིན་པས་གཉིས་སུ་མེད་པ། གཅིག་པུ་ཉིད་དུ་
གྱུར་པ་ཐོབ་པའོ། །སྔར་བཤད་པའི་སྤངས་པ་དེ་བསྡུས་ཏེ་གསུམ་པ་ནི་སྒྲིབ་པ་མེད་པའི་ཆོས་
ཅན་ཞེས་བྱའོ། །ཡེ་ཤེས་བསྡུས་ཏེ་གསུངས་པ་ནི། ཆོས་ཐམས་ཅད་ཀྱི་དབང་ཕྱུག་གི་སྟོབས་
ཐོགས་པ་མེད་པ་ཞེས་བྱའོ། །
འགྱུར་བ་མེད་པའི་དོན་ལ་བཞིས་འཆད་དོ། །སྤྱིར་བསྟན་པ་དང་། མ་དག་
པའི་གནས་སྐབས་སུ་མི་འགྱུར་བ་དང་། དག་པ་དང་མ་དག་པའི་གནས་སྐབས་སུ་མི་འགྱུར་
བ་དང༌། ཤིན་ཏུ་རྣམ་པར་དག་པའི་གནས་སྐབས་སུ་མི་འགྱུར་བའི་དོན་བསྟན་པའོ། །དེ་ལ་
སྤྱིར་བསྟན་པ་ནི། ཉེས་པ་གློ་བུར་ཉིད་ལྡན་ཕྱིར་ཞེས་བྱ་བས་མ་དག་པ་དང་། མ་དག་པ་དང་
དག་པའི་གནས་སྐབས་ན་ཡང་། ཤིན་ཏུ་རྣམ་པར་དག་པའི་གནས་སྐབས་ལྟར་ཉེས་པར་
འགྱུར་བ་མེད་པའི་འཐད་པར་བསྟན་ཏེ། འགྱུར་བ་མེད་པ་ནི་ཉེས་པའི་སྐྱོན་གྱིས་མ་གོས་པའི་
- 1 7 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དོན་ཏོ། །དཔེར་ན་མཚལ་ལ་སོགས་པའི་ཚོན་གྱིས་བསྒྱུར་བ་དེས་གོས་པ་ལ་བརྗོད་པ་བཞིན་
འདིར་ཡང་བལྟའོ། །ཡོན་ཏན་རང་བཞིན་ཉིད་ལྡན་ཕྱིར་ཞེས་བྱ་བ་ནི། ཤིན་ཏུརྣམ་པར་དག་
པའི་གནས་སྐབས་ན་ཡོན་ཏན་གྱི་ཆོས་ཀྱིས་མི་འགྱུར་བའི་འཐད་པ་བསྟན་ཏེ། ཡོན་ཏན་གློ་
བུར་དུ་གསལ་བའི་གནས་སྐབས་ཀྱིས་རང་བཞིན་ལ་མ་གོས་པའི་དོན་ཏེ། རང་བཞིན་གྱིས་
ཡོན་ཏན་མཐའ་དག་དང་བྲལ་མ་མྱོང་བའོ། །དཔེར་ན། མ་དག་པའི་གནས་སྐབས་ན། སྔར་
ན་མེད་པའི་ཡོན་ཏན་གྱིས་ཁྱད་པར་ཅན་དུ་མ་བསྒྲུབས་པ་བཞིན་ནོ། །ཡོན་ཏན་རང་བཞིན་
གྱིས་གྲུབ་པའི་དོན་ཀྱང་། ཡོན་ཏན་གྱི་དམིགས་པ་སྒྲོ་མ་བཏགས་པར་གྲུབ་པའམ། ཡོན་ཏན་
གྱི་རྒྱུའི་དམིགས་པ་རབ་ཏུ་གྲུབ་པའི་ཕྱིར་ཏེ། ཡང་དག་པའི་ཀུན་རྫོབ་སྒྲོ་མ་བཏགས་པར་
གནས་པའམ། དོན་དམ་པ་ཉིད་དེ་ལྟར་གནས་པའི་ཕྱིར། རིམ་པ་བཞིན་ནོ། །དོན་དམ་པར་
རྟོགས་པ་ནི་ཡོན་ཏན་ཀུན་གྱི་རྒྱུ་ཡིན་ཏེ། ཆོས་ཀྱི་དབྱིངས་རྟོགས་ན། སངས་རྒྱས་ཀྱི་ཡོན་ཏན་
ཐམས་ཅད་བོས་པ་བཞིན་དུ་འདུ་བའི་ཕྱིར་རོ། །མ་དག་པའི་གནས་སྐབས་ན་འགྱུར་བ་མེད་
པའི་དོན་སྟོན་པའི་ཚིགས་སུ་བཅད་པ་སྤྱིར་བཅུ་བཞིའོ། །དེ་ལས་རྩ་བ་ལྟ་བུ་ནི་བཅུགཉིས་
ཡིན་ལ། གཉིས་ནི་དེའི་དོན་འཆད་པའོ། །དེ་ཐམས་ཅད་ཀྱི་བསྡུས་ནརྣམ་པ་བཞི་སྟེ། མདོར་
བསྟན་པ་དང་། རྒྱས་པར་བཤད་པ་དང་། མཇུག་བསྡུབ་དང་། རྒྱས་བཤད་ཀྱི་ལྷག་མ་བརྗོད་
པའོ། །མདོར་བསྟན་པ་ནི་རྣམ་པ་གཉིས་ཏེ། ཀུན་ནས་ཉོན་མོངས་པ་གསུམ་གྱི་ངོ་བོ་ཉིད་
ཀྱིས་མ་གོས་པ་དང་། དེའི་ཆོས་སྐྱེ་བ་དང་འཇིག་པས་མ་གོས་པས་ཏེ། ཚིགས་སུ་བཅད་པ་
དང་པོ་གཉིས་དང་གྲངས་བཞིན་ནོ། །རྒྱས་པར་བཤད་པ་ནི་སྐྱེ་བདང་འཇིགས་པས་མ་གོས་
པ་ཉིད་ལ་ཡོད་ཀྱི། ངོ་བོ་ཉིད་ཀྱིས་མ་གོས་པ་བསྟན་པ་ལ་ནི་མེད་དོ། །དེ་ཡང་རྣམ་པ་གཉིས་
ཏེ༑ སྐྱེ་བའི་ཆོས་ཀྱིས་མ་གོས་པ་དང༌། འཇིག་པའི་ཆོས་ཀྱིས་མ་གོས་པ་རྒྱས་པར་བཤད་པ་
ལས། བརྗོད་བྱ་ཉུང་བས། བསྟན་པའི་རིམ་པ་ལས་ལྡོག་ནས། འཇིག་པས་མ་གོས་པ་དང་པོ་
- 1 7 2



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
རྒྱས་པར་བཤད་པ་ནི། ཚིགས་སུ་བཅད་པ་གསུམ་པའོ། །འདིའི་དོན་ཡང་དཔེར་ན། སྣོད་ཀྱི་
འཇིག་རྟེན་གྱི་ཆོས་འཇིག་པའི་རྒྱུ་མེ་གསུམ་པོ་འདི་ལྟ་སྟེ། དུས་མཐའ་དང་། ཐ་མལ་པ་དང་།
དམྱལ་བའི་མེ་ཡིན་ལ། དེས་ནམ་མཁའ་ལ་བརྟེན་པའི་ས་ཆེན་པོར་གཏོགས་པའི་སྣོད་འདི་
མཐའ་དག་གམ། ཕྱོགས་འགའ་ཞིག་འཇིག་ཀྱང་། ནམ་མཁའ་ལ་འཇིག་པའི་ཆོས་ཀྱིས་མ་
གོས་པ་བཞིན་དུ། ཕུང་པོ་དང་ཁམས་དང་སྐྱེ་མཆེད་ཀྱི་འཇིག་རྟེན་རང་བཞིན་གྱིས་རྣམ་པར་
དག་པ་ལ་གནས་པ་ཡང་། འཆི་བ་དང་ན་བ་དང་རྒ་བའི་མེ་གསུམ་གྱིས་རྣམ་པར་འཇིགས་
ཀྱང་། རང་བཞིན་གྱིས་རྣམ་པར་དག་པ་ལ་འཇིག་པའི་ཆོས་ཀྱིས་མི་གོས་སོ་ཞེས་བྱ་བ་ཡིན་
སྐྱེ་བའི་ཆོས་ཀྱིས་མ་གོས་རྒྱས་པར་བཤད་པ་ནི། ས་ནི་ཆུ་ལ་ཞེས་བྱ་བ་ལ་
སོགས་པའི་ཚིགས་སུ་བཅད་པ་བརྒྱད་ཀྱིས་སྟོན་ཏོ། །དེ་ཡང་རྣམ་པ་བཞིས་སྟོན་ཏེ། བསྐྱེད་
པར་བྱ་བས་འབྲས་བུ་དང་། དེའི་རྒྱུ་དང་། དེ་དག་གི་རྟེན་འགྱུར་བ་མེད་པའི་དཔེ་དགོད་པ་
དང༌། དོན་དགོད་པ་དང༌། དཔེ་དོན་སོ་སོར་སྦྱར་བ་དང༌། དཔེ་དོན་གྱི་ཆོས་མཐུན་པའི་ཁྱད་
པར་བསྟན་པའོ། །དེ་ཡང་ཚིགས་སུ་བཅད་པ་གཅིག་དང༌། གཉིས་དང་། ཡང་གཉིས་དང་།
གསུམ་གྱིས་རིམ་པ་བཞིན་བསྟན་ཏོ། །དཔེ་དོན་གྱི་ཆོས་མཐུན་པ་བསྟན་པའི་ཚིགས་སུ་
བཅད་པ་གསུམ་པོ་འདི་ལས་ཀྱང་། དཔེར་ན་རླུང་ནམ་མཁའ་ལ་གནས་ནས་ཆུའི་ཕུང་པོ་རྟེན་
བྱེད་པ་བཞིན་དུ། རྣམ་པར་དག་པ་ལ་གནས་པའི་ཚུལ་བཞིན་མ་ཡིན་པ་ཡིད་ལ་བྱེད་པས་
ཀྱང་། ལས་དང་ཉོན་མོངས་པའི་རྟེན་བྱེད་དོ་ཞེས་སྟོན་པ་ནི། ཚུལ་བཞིན་མ་ཡིན་ཡིད་བྱེད་ནི་
ཞེས་བྱ་བ་ནས། ལས་དང་ཉོན་མོངས་རབ་ཏུ་ཕྱེ་ཞེས་བྱ་བ་སྟེ། ཕྱེད་དང་པོས་ནི་རང་བཞིན་ལ་
གནས་པར་བརྗོད་ལ། ཕྱེད་ཕྱི་མས་ནི་ལས་དང་ཉོན་མོངས་པའི་རྟེན་བྱེད་པར་བསྟན་ཏོ། །
དེས་ན་ཚུལ་བཞིན་མ་ཡིན་པ་ཡིད་ལ་བྱེད་པ་ནི་རླུང་དང་འདྲ་བར་འགྲུབ་སྟེ། གཞི་ལ་
- 1 73-



བ རྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མིབརྟེན་པ་དང༌། རྒྱུའི་རྟེན་བྱེད་པས་སོ། །དེ་བཞིན་དུ་ལས་དང་ཉོན་མོངས་ནི་ཆུ་དང་
འདྲ་བར་འགྲུབ་སྟེ། གཞི་མ་བརྟན་པ་ལ་གནས་པ་དང་། རྒྱུའི་མཚན་ཉིད་ཀྱིས་སོ། །ཕུང་པོ་
དང་ཁམས་དང་སྐྱེ་མཆེད་ནི། སའི་དཀྱིལ་འཁོར་དང་འདྲ་སྟེ། འབྲས་བུ་ཉིད་ཡིན་པས། སྐྱེ་
བའི་རྒྱུ་དང་འཇིག་པའི་རྒྱུའི་བྱེད་པའི་ཡུལ་ཡིན་པའི་ཕྱིར་རོ། །དོན་དེ་ཡང་ཚིགས་སུ་བཅད་
པ་ཕྱེད་པོ་དེ་གཉིས་ཀྱིས་རིམ་པ་བཞིན་བརྗོད་དོ། །དེའི་རྟེན་ནི་ནམ་མཁའ་དང་འདྲ་བར་
འགྲུབ་སྟེ། སྐྱེ་བའི་ཆོས་ཀྱིས་མ་གོས་པའི་ཕྱིར་རོ་ཞེས་སྟོན་པ་ནི། སེམས་ཀྱི་རང་བཞིན་ནམ་
མཁའི་ཁམས་ལྟར་ཞེས་བྱ་བའི་ཚིགས་སུ་བཅད་པའོ། །དེ་ལྟར་ཆོས་མཐུན་པ་གྲུབ་ནས།
མཇུག་བསྡུ་བ་ནི། སེམས་ཀྱི་རང་བཞིན་ཞེས་བྱ་བ་སོགས་པ་རྩ་བ་ལྟ་བུའི་ཚིགས་སུ་བཅད་པ་
གཅིག་གིས་ནི། ཀུན་ནས་ཉོན་མོངས་པའི་གསུམ་གའི་ངོ་བོས་རང་བཞིན་ཀུན་ནས་ཉོན་
མོངས་པའི་ངོ་བོར་འགྱུར་བ་མེད་པར་བརྗོད་ལ། དེའི་ཆོས་སྐྱེ་བ་དང་འཇིག་པས་རང་བཞིན་
སྐྱེ་འཇིག་གི་ཆོས་དང་ལྡན་པར་རྣམ་པར་འགྱུར་བ་མེད་པ་ནི། བཤད་པ་ལྟ་བུའི་ཚིགས་སུ་
བཅད་པ་ལས་དང་ཉོན་མོངས་ཞེས་བྱ་བ་གཅིག་གིས་བརྗོད་དོ། །བསྐྱེད་བྱའི་འབྲས་བུ་དང་
སྐྱེད་བྱེད་ཀྱི་རྒྱུ་དང་། དེའི་རྟེན་འགྱུར་བ་མེད་པའི་དོན་དཔེའི་སྒོ་ནས་བརྗོད་པ་ཉིད་ལུང་དང་
སྦྱོར་བ་ནི། རང་བཞིན་གྱིས་རྣམ་པར་དག་པའི་སྒོའི་ཞེས་བྱ་བ་ལ་སོགས་པའོ། །རང་བཞིན་
གྱི་རྣམ་པར་དག་པའི་སྒོ་ཉིད་ནི་ཆོས་སྣང་བའི་སྒོ་གཞན་ལས་ཁྱད་པར་དུ་གྱུར་པས་རང་
བཞིན་གྱིས་རྣམ་པར་དག་པའི་སྒོའི་ཆོས་སྣང་བའི་སྒོའོ། །དེ་ལ་ཆོས་སྣང་བ་ནི་ཆོས་མངོན་དུ་
གྱུར་པའོ། །དེའི་སྒོ་ནི་ཐབས་ཏེ་མངོན་དུ་བྱེད་པའི་ལམ་མོ། །
རྒྱས་པར་བཤད་པའི་ལྷག་མ་ཉིད་འཆད་པར་སྟོན་པ་ནི། མ་དག་པའི་གནས་
སྐབས་འགྱུར་བ་མེད་པའི་མཚན་ཉིད་ལས་བརྩམས་ཏེ་ཞེས་བྱ་བ་ལ་སོགས་པའོ། །མ་དག་པ་
དང་དོག་པའི་གནས་སྐབས་ན་རྣམ་པར་འགྱུར་བ་མེད་པའི་དོན་སྟོན་པའི་ཚིགས་སུ་བཅད་པ་
- 1 7 4



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
རྩ་བ་ལྟ་བུར་གྱུར་པ་ནི། སྐྱེ་འཆི་ན་དང་རྒ་བ་ལས་གྲོལ་བ་ཞེས་བྱའོ། །འདིའི་དོན་ནི་གཉིས་
ཏེ༑ སྐྱེ་བ་ལ་སོགས་པ་དང་བྲལ་བས་དག་པ་དང་། སྐྱེ་བ་ལ་སོགས་པར་སྟོན་པར་མ་དག་
པའོ། །ཡང་ན་སྐྱེ་བ་ལ་སོགས་པ་དང་བྲལ་བ་དང་། སྐྱེ་བ་ལ་སོགས་པར་སྟོན་པའི་བྱང་ཆུབ་
སེམས་དཔའ་དེ། སེམས་ཅན་པས་དག་པ་དང༌། སངས་རྒྱས་ལ་ལྟོས་ཏེ་མ་དག་པ་ཡིན་ནོ་
ཞེས་བྱ་བ་སྟེ། བྱང་ཆུབ་སེམས་དཔའི་སྐྱེ་བར་སྟོན་པ་ཉིད་ཀྱང་སེམས་ཅན་གྱི་གནས་སྐབས་
ལ་ལྟོས་ཏེ་དག་པ་དང་། ཡང་བྱང་ཆུབ་སེམས་དཔའི་གནས་སྐབས་ཀྱི་ལས་དང་ཉོན་མོངས་
པའི་སྐྱེ་བ་མེད་པ་ཉིད་ཀྱང་སངས་རྒྱས་པ་ལ་ལྟོས་ཏེ་མ་དག་པའི་ཕྱིར་རོ། །སྔ་མ་ལྟརན་བྱང་
ཆུབ་སེམས་དཔའི་སྐྱེ་བ་ཟད་པའི་རང་བཞིན་ནས་དག་པ་དང་། དེར་སྣང་བའི་ཆ་ནས་མ་དག་
པར་འདོད་པས་ཁྱད་པར་ནི་དེ་ཡིན་ནོ། །དེ་ལ་བཤད་པ་སྔ་མའི་དོན་ཉེ་བར་བཟུང་ནས་
ཚིགས་སུ་བཅད་པ་འདིས་དོན་གསུམ་བསྟན་ཏེ། དག་པའི་རང་བཞིན་དང་། མ་དག་པའི་རང་
བཞིན་དང་། དེ་གཉིས་ཀ་དང་ལྡན་པའི་རྒྱུའོ། །དང་པོ་ནི་སྐྱེ་སོགས་འཕོངས་དང་བྲལ་ཞེས་བྱ་
བའོ། །གཉིས་པ་ནི། དེའི་རྒྱུས་བློ་ལྡན་འགྲོ་ལ་སྙིང་བརྩེ་སྐྱེ་ཕྱིར་བསྟེན་ཞེས་བྱ་བ་སྟེ། རང་
ཉིད་སྐྱེ་བ་མེད་ཀྱང་སེམས་ཅན་གཞན་གྱི་སྐྱེ་བ་ལ་སོགས་པའི་སྡུག་བསྔལ་རྒྱུ་མཚན་དུ་གྱུར་
པས། བློ་དང་ལྡན་པའི་འགྲོ་བ་ལ་སྙིང་རྗེ་སྐྱེས་ལ། དེ་ལས་སྐྱེ་བར་སྟོན་པས་དེ་ལ་སྟོན་ཏོ་
ཞེས་བྱ་བའི་དོན་ཏོ། །དེ་གཉིས་ཀའི་རྒྱུ་ནི། སྐྱེ་འཆི་ན་དང་རྒ་བ་ལས་གྲོལ་བ། །འདིའི་རང་
བཞིན་ཇི་བཞིན་ཉིད་རྟོགས་ཏེ། །ཞེས་བྱ་བ་ལས་བསྟན་ཏེ། འདི་ཉིད་འཆད་པ་ནི། དག་པའི་
རང་བཞིན་འཆད་པ་ནི། འཕགས་པ་ཞེས་བྱ་བའི་ཚིགས་སུ་བཅད་པ་གཅིག་གོ །དག་པ་དེ་
ཉིད་མ་དག་དག་པ་དང་ཡང་འབྲེལ་བར་འཆད་པ་ནི། སྐྱེས་སོགས་རྣམས་ལས་འདས་གྱུར་
ཀྱང༌། །སྙིང་རྗེའི་བདག་ཉིད་སྐྱེ་བ་དང་། །འཆི་དང་རྒ་དང་ན་བ་སྟོན་ཞེས་བྱ་བའོ། །དག་པ་
དང་མ་དག་དང་ལྡན་པའི་རྒྱུ་ཉིད་འཆད་པ་ནི། ཇི་བཞིན་ཡང་དག་མཐོང་བའི་ཕྱིར་ཞེས་བྱ་
བ 1 7 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བའོ། །ཕྱེད་ཕྱི་མའི་འགྲེལ་པ་ནི། བྱང་ཆུབ་སེམསདཔའརྣམས་ཀྱི་ནས། སྟོན་ཏོའི་བར་རོ། །
ཕྱེད་སྔ་མ་བཅད་པ་ནི། དེ་དག་ལ་ཞེས་བྱ་བ་ནས། མཐོང་བའི་ཕྱིར་རོའི་བར་རོ། །དོན་དེ་
ཉིད་མདོ་དང་སྦྱོརབནི། གཞུག་ལྷག་མའོ། །དེའང་གཉིསཏེ་དག་པ་དང་མ་དག་པ་འབྲེལ་བ་
ཉིད་མདོ་དང་སྦྱར་བ་དང་། དེ་ཁོ་ན་ཇི་ལྟར་བ་བཞིན་དུ་མཐོང་བའི་རྒྱུ་ལས་གྲུབ་པའི་དོན་
མདོ་དང་སྦྱར་བའོ། །དང་པོ་ནི་བྱང་ཆུབ་སེམས་དཔའི་གནས་སྐབས་འདི་ཞེས་བྱ་བ་ནས་
བརྩམས་པའོ། །འདིར་སེམས་ཉེ་བར་ཉོན་མོངས་པས་ནི་མ་ཡིན་ནོ་ཞེས་བྱ་བ་ནས། རྩ་བ་དྲི་
མ་མེད་པ་དྲི་མ་དང་བྲལ་བའི་སེམས་དང་ལྡན་པ་འདུས་མ་བྱས་ཀྱི་ཆོས་མངོན་དུ་རྟོགས་པ་
ཞེས་བྱ་བ་དང་། མཚམས་སྦྱོར་བ་ཐམས་ཅད་ལས་ཤིན་ཏུ་གྲོལ་ཡང་ཞེས་བྱ་བ་དང་། ཐབས་
མཁས་པ་དང་ཤེས་རབ་ཀྱིས་ཡོངས་སུ་ཟིན་པས་ཀུན་ནས་ཉོན་མོངས་པ་དག་གི་ཀྱང་མི་
གནོད་ལ་ཞེས་བྱ་བའི་ཚིག་བཞིས་ནི་དག་པའི་རང་བཞིན་བརྗོད་པ་སྟེ། མ་དག་པའི་རང་
བཞིན་གྱི་ཁྱད་པར་ཙམ་དུ་བསྟན་ཀྱང་དག་པའི་དོན་སྟོན་པའི་ཕྱིར་རོ། །ལྷག་མ་ནི་མ་དག་
པའི་རང་བཞིན་བརྗོད་པའོ། །དག་པ་དང་མ་དག་པ་དང་འབྲེལ་བའི་རང་བཞིན་དེ་ཡང་། དེ་
ཁོ་ན་ཇི་ལྟ་བ་བཞིན་རྟོགས་པའི་རྒྱུ་ལས་བྱུང་བ་ཡིན་ནོ་ཞེས་བྱ་བའི་དོན་མདོའི་ཁུངས་དང་
སྦྱོར་བ་ནི། དེ་ལ་བྱང་ཆུབ་སེམས་དཔའ་དེ་བཞིན་གཤེགས་པའི་ཁམས་མ་སྐྱེས་པ་དང་མ་
བྱུང་བ་ཡང་དག་པ་ཇི་ལྟ་བ་བཞིན་དུ་མཐོང་བ་ཐོབ་ནས་ཏེ་རྒྱུ་དེ་ལས། བྱང་ཆུབ་སེམས་
དཔའི་ཆོས་ཉིད་འདི་ཞེས་བྱ་བ་དག་པ་དང་མ་དག་པའི་གནས་སྐབས་འདི་རྗེས་སུ་ཐོབ་པ་
ཞེས་བྱ་བའི་དོན་ཏོ། །དེའི་ཡེ་ཤེས་ཀྱིས་མཐོང་བ་རྣམ་པར་དག་པར་འགྱུར་རོ་ཞེས་བྱ་བའི་
བར་གྱིས་ནི། དེ་བཞིན་གཤེགས་པའི་ཁམས་ཇི་ལྟ་བ་བཞིན་རྟོགས་པས་དག་པའི་རང་བཞིན་
ཐོབ་པར་སྟོན་པའོ། །དེ་ལྟར་མཐོང་བ་དེས་མ་དག་པའི་རྒྱུ་ཡང་བསྒྲུབས་པས་དག་པ་དང་མ་
དག་པའི་རང་བཞིན་གཉིས་ཀའི་ཡང་རྒྱུ་ཡིན་ནོ་ཞེས་གསུངས་པ་ནི། དེ་ལྟར་ཆོས་རྣམས་ཀྱི་
-
-
-
- 1 7 6



༥
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
ནས། གོ་ཆ་མི་འདོར་བ་ཡིན་ནོའི་བར་རོ། །འོ་ན་འདི་མཐོང་བས་ཀུན་ནས་ཉོན་མོངས་པའི་
གཉེན་པོར་གྱུར་པའི་ཕྱིར། དག་པའི་རང་བཞིན་གྱི་རྒྱུ་ཡིན་མོད། མ་དག་པའི་རང་བཞིན་གྱི་
རྒྱུར་ཇི་ལྟར་འགྱུར་སྙམ་དུ་དོགས་ན། བློ་གྲོས་རྒྱ་མཚོ་དཔེར་ན་ཞེས་བྱ་བ་ནས། ད་དུ་རབ་
ཏུ་འགྲོ་བའོ་སེམས་སྐྱེའོ་ཞེས་བྱ་བའི་བར་དུ་གསུངས་སོ། །སེམས་ཅན་རང་བཞིན་གྱིསརྣམ་
པར་དག་པར་མཐོང་ནས། གློ་བུར་གྱི་སྒྲིབ་པ་སྤང་བའི་དོན་དུ་སྙིང་རྗེ་འཇུག་པ། དེ་ལས་མ་
དག་པར་སྟོན་པའི་ཕྱིར། ཁམས་ཇི་ལྟ་བ་མཐོང་བ་ནི་མ་དག་པའི་ཡང་རྒྱུ་ཡིན་ནོ་ཞེས་བསྟན་
པ་ཡིན་ནོ། །དེ་ལྟར་དག་པ་དང་མ་དག་པའི་རང་བཞིན་གཉིས་ཀའི་རྒྱུར་གྲུབ་བོ་ཞེས་ཉེ་བར་
བསྡུས་པ་ན། དེ་འདི་སྙམ་དུ་ཡང་སེམས་ཏེ་ཞེས་བྱ་བ་ནས། ཆོས་བསྟན་པར་བྱའོ་ཞེས་བྱ་
བའི་བར་གྱིས་ནི། དག་པ་ཉིད་བརྗོད་ལ། འཁོར་བར་ནས་གསུངས་པ་ཡིན་ནོའི་བར་གྱིསན་
མ་དག་པར་བརྗོད་པའོ། །ཟག་པ་ཟད་པའི་ཤེས་པ་དབང་དུ་བྱས་ཏེ་ཞེས་བྱ་བ་ནི་ཟག་པ་ཟད་
པའི་ཤེས་པ་དབང་དུ་བསྒྱུར་བ་སྟེ། ཇི་ལྟར་འདོད་པ་བཞིན་དེའི་རྗེས་སུ་མི་འཇུག་པར་བྱེད་
པའོ། །དེས་ན་སྐྱེ་བའི་གནས་མི་འདོར་བར་བརྗོད་དོ། །སླར་ཡང་ཞེས་བྱ་བནི། དེ་ལྟར་ཟག་
པ་ཟག་པའི་ཤེས་པའི་རྗེས་སུ་མ་འབྲངས་ནས། དུས་ཕྱིས་ཡང་དེའི་དབང་དུ་འགྱུར་བས་དེ་
ལ་ཕྱོགས་པར་བརྗོད་པའོ། །བཤད་པ་གཉིས་ནི་ཚིགས་སུ་བཅད་པའི་དོན་གཞན་ནི་ཞེས་བྱ་
བ་ལ་སོགས་པའོ། །ཚིགས་སུ་བཅད་པ་བཅུ་པོ་འདིའི་དོན་ནི་བཤད་པ་ཉིད་ནས་ཤིན་ཏུ་
གསལ་ལོ། །
ཤིན་ཏུ་རྣམ་པར་དག་པའི་གནས་སྐབས་སུ་འགྱུར་བ་མེད་པའི་དོན་བསྟན་པ་ལ་
རྣམ་པ་གསུམ་སྟེ། བཤད་པར་བྱ་བའི་ཚིག་དགོད་པ་དང༌། དོན་བརྗོད་པ་དང་། གདོན་
སྦྱར་བའོ། །དང་པོ་ནི་རྩ་བ་ལྟ་བུའི་ཚིགས་སུ་བཅད་པ་སྟེ། གཞན་འགྱུར་མིན་བདག་ཅེས་བྱ་
བ་སོགས་པའོ། །དེ་ལ་གཞན་འགྱུར་མིན་བདག་ཅེས་བྱ་བ་ནི། སྔ་མའི་གནས་སྐབས་ལས་
- 1 7 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གནས་སྐབས་གཞན་ཐོབ་པ་མེད་པ་སྟེ། ཐོག་མ་ནས་གྲུབ་པའི་རང་བཞིན་ནོ། །ཤིན་ཏུནམ་
པར་དག་པའི་ཡོན་ཏན་དེ་སྔ་མ་ལས་གཞན་དུ་འགྱུར་བའི་རང་བཞིན་མ་ཡིན་པ་ཅིའི་ཕྱིར་ཞེ་
ན༑ མི་ཟད་ཆོས་ལྡན་ཕྱིར་ཞེས་བྱ་བ་སྟེ། དེ་བཞིན་ཉིད་དེ་རང་བཞིན་ཉིད་ཀྱིས་ཟད་མི་ཤེས་
པའི་ཡོན་ཏན་དང་ལྡན་པའི་ཕྱིར་རོ། །ཞེས་བྱ་བའི་དོན་ཏོ། །འདིས་ནི་རྟག་པའི་དོན་བསྟན་ཏོ།
རྟག་པ་ཞེས་བྱ་བ་ནི་རེས་འགའ་གློ་བུར་དུ་འབྱུང་བ་ནི་མ་ཡིན་པའི་དོན་ཏོ། །ཐོག་མ་ནས་གྲུབ་
པའོ། །འགྲོ་སྐྱབས་ཞེས་བྱ་བ་ནི་མི་སླུ་བའི་རང་བཞིན་ཏེ། ཤིན་ཏུ་རྣམ་པར་དག་པའི་ཡོན་
ཏན་དེ་དག་དུས་ཕྱིས་རྣམ་པར་བྲལ་ནས་དེ་དོན་དུ་གཉེར་བ་དེ་ལས་ཉམས་པ་སྲིད་པས་
སྐྱབས་མ་ཡིན་ཏེ། སླུ་བ་དང་བཅས་པར་འགྱུར་བའི་ཕྱིར་རོ། །དེའི་འཐད་པ་ནི། ཕྱི་མའི་
མཐའ་མེད་མུར་ཐུག་ཕྱིར་ཞེས་བྱ་བ་སྟེ། ནམ་ཡངཡོངས་སུགཏུགས་པ་མེད་པའོ། །འདིས་ནི་
བསྟན་པ་བརྗོད་དེ། དུས་ཕྱིས་མི་འཇིགས་པའོ། །དེ་ནི་རྟག་ཏུ་གཉིས་མེད་ཅེས་བྱ་བ་ནི། སྒྲོ་
འདོགས་པ་དང་སྐུར་བའི་མཐའ་གཉིས་སུ་མ་འཁྲུལ་བའོ། །འཐད་པ་ནི་མི་རྟོག་ཕྱིར་ཞེས་བྱ་
བ་སྟེ། འཁྲུལ་པ་ནི་རྟོག་པས་ཁྱབ་པའི་ཕྱིར་རོ། །འདིས་ནི་ཞི་བ་བརྗོད་དོ། །འཇིག་མེད་ཆོས་
ཀྱང་ཞེས་བྱ་བ་ནི། འདུ་བྱེད་པ་དང་བྲལ་བ་སྟེ། འདུ་བྱེད་པ་ལ་ནི་འཇིག་པའི་ཆོས་ཡོད་པས་
ན༑ འཇིག་མེད་ཆོས་ནི་འདུ་བྱ་བ་དང་བྲལ་བའི་དེའི་འཐད་པ་ནི་མ་བྱས་རང་བཞིན་ཕྱིར་ཞེས་
བྱ་བ་སྟེ། རྩོམ་པ་ནི་འབད་རྩོལ་ཡིན་ལ། དེའང་བྱས་ཤིང་བསྒྲུབས་པ་ཡིན་ནོ། །དེ་ལས་ལྡོག་
པ་ནི་མ་བྱས་པ་སྟེ། འབད་རྩོལ་གྱི་བདག་ཉིད་དང་བྲལ་བའོ། །འདིས་ནི་གཡུང་དྲུང་གི་དོན་
བརྗོད་དེ། རྣམ་པར་འགྱུར་བའི་ཆོས་སྣ་ཚོགས་སུ་འཕོ་བ་མེད་པའོ། །ཚིགས་སུ་བཅད་པ་
འདིས་བརྗོད་པའི་དོན་གྱི་ཤུགས་ཀྱིས་འཕངས་པ། རྣམ་པར་བཅད་པའི་དོན་སྟོན་པ་ནི། སྐྱེ་
བ་མེད་ཅིང་ཞེས་བྱ་བ་ལ་སོགས་པའོ། །དེ་འཕེན་པ་དངོས་ཀྱི་བརྗོད་བྱ་ཡོངས་སུ་བཅད་པའི་
དོན་བརྗོད་པ་ནི་དེ་ནི་རྟག་དང་བརྟན་ཕྱིར་དང་ཞེས་བྱ་བ་ལ་སོགས་པའོ། །རྣམ་པརབཅད་
- 1 7 8



-
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། །༡
པའི་རང་བཞིན་དེ་ཉིད་ཁྱད་པར་ཅན་དུ་རྣམ་པར་འཆད་པ་ནི། དེ་ནི་ཡིད་ཀྱི་རང་བཞིན་གྱི་
ཞེས་བྱ་བ་ལ་སོགས་པའོ། །རྟག་པའི་ཕྱིར་ཞེས་བྱ་བ་ནི་རྟག་པས་རྣམ་པར་གཅད་པར་བྱ་བའི་
སྐྱེབནི་ཡིད་ཀྱི་ལུས་ཀྱིས་སྐྱེ་བ་ཡིན་པས་ན། རྟག་པའི་དོན་ལས་གྲུབ་པའི་རྣམ་པརཡོངས་སུ་
བཅད་པ་ཡང་སྐྱེ་བ་དེ་དང་བྲལ་བ་ཡིན་ནོ་ཞེས་བྱ་བའི་དོན་ཏོ། །བརྟན་ཕྱིར་ཞེས་བྱ་བ་ལ་
སོགས་པ་ཡང་དེ་བཞིན་དུ་བཤད་པར་བྱའོ། །དེ་ལྟར་རྣམ་པར་བཅད་པའི་དོན་བསྟན་པ་དང་
ཡོངས་སུ་བཅད་པའི་དོན་བསྟན་པ་དང་། རྣམ་པར་བཅད་པའི་དོན་བཤད་པ་གསུམ་གྱིས་ནི་
དོན་བརྗོད་པའོ། །
ཚིག་དོན་སྦྱར་བ་ནི་གཉིས་ཏེ། བསྟན་པ་དང་བཤད་པའོ། །བསྟན་པ་ནི། དེ་ལ་
ཚིག་གཉིས་དེ་བཞིན་གཉིས་ཞེས་བྱ་བ་ལ་སོགས་དེ་ཉིད་བཤད་པ་ནི། མི་ཟད་ཡོན་ཏན་དང་
ལྡན་ཕྱིར་ཞེས་བྱ་བའི་ཚིགས་སུ་བཅད་པ་གཉིས་སོ། །འགྱུར་བ་མེད་པའི་དོནཏོ། །ཤིན་ཏུ་
རྣམ་པར་དག་པའི་གནས་སྐབས་ན་ཡོད་པའིདྲི་མ་མེད་པའི་མཚན་ཉིད་སྤངས་པ་དང་ཡེ་ཤེས་
ཀྱི་ཆོས་ཀྱི་མཚན་ཉིད། ཡོན་ཏན་ཕན་ཚུན་དབྱེ་བ་མེད་དོ་ཞེས་སྟོན་པ་ནི། ཤིན་ཏུནམ་པར་
དག་པའི་མཐར་ཕྱིན་པའི་ཞེས་བྱའོ། །འདིར་བཤད་པར་བྱ་བ་རྩ་བ་ལྟ་བུའི་ཚིག་དགོད་པཞི།
གང་ཕྱིར་དེ་ནི་ཞེས་བྱ་བའི་ཚིགས་སུ་བཅད་པ་གཅིག་གོ །འདིར་བཤད་པ་ལབཞི་སྟེ། དབྱེ་
བ་མེད་པའི་གཏན་ཚིགས་ཀྱི་དོན་བཤད་པ་དང༌། དབྱེ་བ་མེད་པའི་ཤུགས་ཀྱིས་གྲུབ་པ་
བསྒྲུབ་བྱའི་དོན་བཤད་པ་དང༌། དབྱེ་བ་མེད་པའི་རང་བཞིན་ཉིད་བཤད་པ་དང་། དབྱེ་བ་
མེད་པའི་དཔེ་བཤད་པའོ། །དང་པོ་ལ་གཉིས་ཏེ། བཤད་པའི་མདོར་བསྡུས་པནི། མདོར་ན་
ཞེས་བྱབའི་ཚིགས་སུ་བཅད་པ་གཅིག་གོ །བཤད་པ་རྒྱས་པ་ནི། སངས་རྒྱས་ཆོས་དབྱེར་མེད་
ཕྱིར་དང་ཞེས་བྱ་བའི་ཚིགས་སུ་བཅད་པའོ། །འདི་ལ་སངས་རྒྱས་ཆོས་དབྱེར་མེད་པ་ཞེས་བྱ་
བ་ནི། དེ་བཞིན་ཉིད་གདོད་མ་ནས་གནས་པ་དང་དབྱེར་མེད་པར་ཡོད་པའི་ཆོས་ཡོན་ཏན་གྱི་
-1 79 -



བརྩེ་ཆེན་འོད་སྣང་ལ ས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
རང་བཞིན་ནི་ཐོག་མ་ནས་གནས་པར་སྟོན་པའོ། །འདི་ནི་ཆོས་ཀྱི་སྐུ་ཞེས་བྱ་སྟེ། ཡོན་ཏན་
རང་བཞིན་དུ་གྲུབ་པའོ། །དེ་རིགས་དེ་བཞིན་ཐོབ་པ་ཞེས་བྱ་བ་ནི། ཡོན་ཏན་མངོན་དུགསལ་
བས་ཏེ། དེ་བཞིན་གཤེགས་པ་ཞེས་བྱའོ། །རྫུན་མེད་སླུ་མེད་ཆོས་ཉིད་ཅེས་བྱ་བ་ནི། སྒྲིབ་པ་
གདོད་མ་ནས་ཞི་བའི་སྤངས་པ་སྟེ། འཕགས་པའི་བདེན་པ་ཞེས་བྱའོ། །འདིའི་སྤངས་པ་ཆོས་
ཉིད་དུ་གནས་པའོ། །གདོད་ནས་རང་བཞིན་ཞི་ཉིད་དོ་ཞེས་བྱ་བ་ནི། སྤངས་པ་གཉེན་པོས་
ཐོབ་པས་ཏེ། དོན་དམ་མྱ་ངན་ལས་འདས་ཞེས་བྱའོ། །དབྱེ་བ་མེད་པའི་ཤུགས་ཀྱིས་གྲུབ་
པའི་བསྒྲུབ་བྱ་ནི་ཚིགས་སུ་བཅད་པ་ཕྱེད་ཕྱི་མའི་གཙོ་བོའི་དོན་ཡིན་པས་དེ་སྟོན་པནི། རྣམ་
ཀུན་མངོན་རྫོགས་ཞེས་བྱ་བའི་ཚིགས་སུ་བཅད་པའོ། །དབྱེ་བ་མེད་པའི་རང་བཞིན་ཉིད་སྟོན་
པ་ནི། རྣམ་པ་ཐམས་ཅད་ཅེས་བྱ་བ་ལ་སོགས་པའོ། །དབྱེ་བ་མེད་པའི་དཔེ་འད་པ་ནི།
ཤེས་རབ་ཡེ་ཤེས་རྣམ་འགྲེལ་རྣམས་ཞེས་བྱ་བའི་ཚིགས་སུ་བཅད་པའོ། །དཔེ་དེས་ངེས་པར་
བྱ་བའི་དོན་ཞར་ལ་སྟོན་པ་ནི། དེས་ན་ཞེས་བྱ་བའི་ཚིགས་སུ་བཅད་པ་གཅིག་གོ །རྣམ་
གཞག་རྣམ་པ་བཅུབཤད་ཟིནཏོ། །
དཔེ་དགུའི་སྒོ་ནས་དྲི་མ་དང་ལྡན་པའི་སེམས་ཅན་ལ། ཤིན་ཏུ་རྣམ་པར་དག་པའི་
ཆོས་དེ་འདྲ་ཡོད་པ་སྲིད་དོ་ཞེས་བསྒྲུབ་པ་ནི། དེ་ལྟར་རྒྱལ་བའི་སྙིང་པོ་ཡི། །ཞེས་བྱ་བ་ལ་
སོགས་པས་བསྟན་པ་སྔོན་དུ་བཏང་ནས་བྱེད་པའོ། །འདིར་སྒྲིབ་པ་དང་རང་བཞིན་ལྡན་པའི་
དཔེ་མདོར་བསྟན་པ་ནི། སངས་རྒྱས་པད་ངན་ཞེས་བྱ་བའི་ཚིགས་སུ་བཅད་པ་གཉིས་སོ། །
སྒྲིབ་པ་དང་རང་བཞིན་སོ་སོའི་དཔེ་མདོར་བསྟན་པ་ནི། དྲི་མ་པད་མ་སྲོག་ཆགས་སྤུན་པ་ཞེས་
བྱ་བའི་ཚིགས་སུ་བཅད་པ་གཅིག་གིས། འདི་ལ་དོན་བསྡུས་པ་ནི་འདི་ཡིན་ཏེ། དཔེ་བཅོ་
བརྒྱད་ཀྱིས་གྲངས་ངེས་པ་དང༌། དཔེ་དོན་གཉིས་ཀའི་ཆོས་མཐུན་པ་ངེས་པ་དང་། དོན་
རྣམས་ཀྱིས་ངེས་པའོ། །དང་པོ་ནི་དཔེ་བཅོ་བརྒྱད་དུ་ངེས་པ་ཅིའི་ཕྱིར་ཏེ། ཀུན་ནས་ཉོན་
- 1
8 0



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡་
མོངས་པ་དང་རྣམ་པར་བྱང་བའི་དཔེ་དག་དགུ་དགུ་ཁོ་ནར་ངེས་པ་འདི་ལ་རྒྱུ་མཚན་ཅི་ཡོད་
ཅེས་རྟོག་ན། ཀུན་ནས་ཉོན་མོངས་པའི་དཔེ་དགུ་ཁོ་ནར་ངེས་པའི་རྒྱུ་ནི་དོན་ཀུན་ནས་ཉོན་
མོངས་པ་ཉིད་དགུ་ཁོ་ནར་ངེས་པའི་ཕྱིར་ཏེ། འདི་ལྟ་སྟེ། འདོད་ཆགས་དང་ཞེ་སྡང་དང་གཏི་
མུག་དང་བག་ལ་ཉལ་གསུམ་དང་། དེ་དག་གིས་ཀུན་ནས་ལྡང་བ་དྲག་པོ་གཅིག་ཏུ་བྱས་པ་
དང༌། མ་རིག་པའི་བག་ཆགས་ཀྱི་ས་དང་། མཐོང་སྤང་དང་། སྒོམ་སྤང་དང་། མ་དག་པའི་ས་
ལ་བརྟེན་པ་དང་། དག་པའི་ས་ལ་བརྟེན་པའོ། །རྣམ་པར་བྱང་བའི་དཔེ་དགུ་ཁོ་ནར་ངེས་པའི་
རྒྱུ་ཡང་དེས་མཚོན་པར་བྱ་བའི་དོན་དགུ་ཁོ་ནར་ངེས་པ་ལས་ཏེ། འདི་ལྟ་སྟེ། ཆོས་ཀྱི་སྐུ་དང་།
དེ་བཞིན་ཉིད་དང༌། རིགས་གསུམ་མོ། །དེ་ལ་ཆོས་སྐུ་ལ་ཡང་གཉིས་ཏེ། རྟོགས་པའི་ཆོས་
དང་བསྟན་པའི་ཆོས་སོ། །བསྟན་པའི་ཆོས་ལ་ཡང་གཉིས་ཏེ། དོན་དམ་པའི་བདེན་པ་བསྟན་
པ་དང་། ཀུན་རྫོབ་ཀྱི་བདེན་པ་བསྟན་པའོ། །དེ་བཞིན་ཉིད་ལ་ནི་དབྱེ་བ་མེད་དོ། །བགས་ལ་
གཉིས་ཏེ། རང་གི་ངོ་བོ་དང་། ནུས་པའོ། །ངོ་བོ་ལ་ཡང་གཉིས་ཏེ། ཆོས་ཉིད་དུ་གནས་པ་དང་།
བསྒྲུབས་པ་ལས་བྱུང་པའོ། །ནུས་པ་ལ་གསུམ་སྟེ། དང་པོའི་ནུས་པ་ཆོས་ཀྱི་སྐུ་ཐོབ་པར་ནུས་
པ་དང་། ཕྱི་མའི་ནུས་པ་གཟུགས་ཀྱི་སྐུ་གཉིས་པོ་ཐོབ་པར་ནུས་པ་གཉིས་སོ། །དེ་ལྟར་དོན་
རྣམ་པ་བཅོ་བརྒྱད་ཡོད་པས། དཔེ་ཡང་བཅོ་བརྒྱད་དུ་ངེས་སོ། །དཔེ་དོན་གྱི་ཆོས་མན་པ་
ངེས་པ་ནི། པད་མ་དང་འདོད་ཆགས་བག་ལ་ཉལ་ལ་འདྲ་བའི་ཁྱད་པར་ཐུན་མོང་མ་ཡིན་པ་
ཅི་ཞིག་ཡོད་ནདེདག་དཔེ་དང་དོན་དུ་ངེས་ཀྱི་གཞན་དུ་མཡིནཏེ། དེ་བཞིན་དུ་གཞན་ལ་ཡང་
ཁྱད་པར་ཅན་གྱི་འདྲ་བ་ཅི་ཡོད་རྟོག་ན། འདོད་ཆགས་དང་པད་མ་ནི་མངོན་དུ་གྱུར་མ་ག་ཏུ་
དགའ་བ་དང༌། ཕྱིས་ནས་མི་དགེ་བའི་རྒྱུ་ཡིན་པས་ཆོས་མཚུངས་སོ། །ཞེ་སྡང་དང་སྲོག་
ཆགས་སྦྲང་མ་ནི་བདེར་བ་ལ་རིག་པར་མི་གནས་པའི་རྒྱུ་ཡིན་པས་འདྲའོ། །གཏི་མུག་དང་
སྤུན་པ་ནི་སྙིང་པོ་མཐོང་བའི་སྒྲིབ་བྱེད་ཡིན་པར་འདྲའོ། །དེ་ལྟར་བག་ཉལ་གསུམནི། རང་
- 18 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བཞིན་གྱིས་སྒྲིབ་པར་བཞག་སྟེ། ཆགས་པ་དང་སྡང་བ་དང་། རྨོངས་པའི་ རང་བཞིན་སྐྱེད་
པའི་ནུས་པ་རིགས་མཐུན་པ་སྔ་མས་བསྒོས་པ་ནི་བག་ལ་ཉལ་ཡིན་ནོ། །དེ་ཡང་གས་པའི་
རྣམ་པ་ལ་སོགས་པ་བསྐྱེད་པས་སྒྲིབ་པར་འཇོག་ལ། ཆགས་པའི་རྣམ་པ་ལ་སོགས་པ་ཡང་
རང་བཞིན་ནོ། །རང་བཞིན་ཡང་རྣམ་པ་གསུམ་ཐ་དད་པས་གསུམ་དུ་བཞག་གོ །ཀུན་ནས་
ལྡང་བ་དང་མི་གཙང་བ་ནི་བསྟེན་པར་མི་བཟོད་པས་འདྲའོ། །ཀུན་ནས་ལྡང་བ་ནི་ཉེས་པར་
སྤྱོད་པ་ཀུན་ནས་སློང་བའི་སྒོ་ནས་སྒྲིབ་པ་ཡིན་ལ། ཉེས་པར་སྤྱོད་པ་ཡང་རབ་ཏུ་ཉམས་པས་
མི་གཙང་བ་ལྟར་བསྟེན་པར་མི་བཟོད་དོ། །དེས་ན་ཉེས་པར་སྤྱོད་པ་སྐྱེད་པའི་ནུས་པ་ལའི་མི་
འདྲ་བ་མེད་པས་གསུམ་གའི་ཀུན་ནས་ལྡང་བ་སྒྲིབ་པ་གཅིག་ཏུ་བཞག་པ་ཡིན་ནོ། །མ་རིག་
པའི་བག་ཆགས་དང་ས་ནི་སྐྱེ་བའི་རྟེན་བྱེད་པས་འདྲ་སྟེ། ཉོན་མོངས་པ་དང་ལས་དང་སྐྱེ་བའི་
ཀུན་ནས་ཉོན་མོངས་ནི་མ་རིག་པའི་བག་ཆགས་ལས་རབ་ཏུ་སྐྱེ་བའི་ཕྱིར་རོ། །མཐོང་སྤང་
དང་འབྲས་བུ་ནི་སྐྱེས་མ་ཐག་ཏུ་འཇིག་པས་ཆོས་མཐུན་ཏེ། འབྲས་བུ་ལས་མྱུ་གུ་སྐྱེད་མ་ག་
ཏུ་འབྲས་བུ་འཇིག་པ་ལྟར་མཐོང་ལམ་སྐྱེས་མ་ཐག་ཏུ་མཐོང་སྤངས་འཇིག་གོ །སྒོམ་སྤང་དང་
གོས་རུལ་ནི་སྙིང་པོ་ཟད་ཟིན་པར་འདྲའོ། །མ་དག་པའི་ས་ལ་བརྟེན་པ་དང་བུད་མེདནི། རང་
གིས་ཁོང་དུ་ཆུད་པ་སྒྲིབ་པར་འདྲའོ། །དག་པའི་ས་ལ་བརྟེན་པ་དང་ས་འདོམ་ཅུང་ཟདགོས་པ་
ནི༑ སྲབ་པས་ཅུང་ཟད་སྒྲིབ་པར་འདྲའོ། །དེ་བཞིན་དུ། ཆོས་ཀྱི་སྐུརྣམ་པར་དག་པ་ནི་སངས་
རྒྱས་དང་འདྲ་སྟེ། འཇིག་རྟེན་ལས་འདས་པས་དཔེ་མེད་པར་འདྲ་བའི་ཕྱིར་རོ། །དོན་དམ་པ་
བསྟན་པ་ནི་སྦྲང་རྩི་དང་འདྲ་སྟེ། ཞིམ་པའི་རོགཅིག་དང་ལྡན་པའི་ཕྱིར་རོ། །ཀུན་རྫོ་བ་སྟོན་པ་
ནི་འབྲུའི་སྙིང་པོ་དང་འདྲ་སྟེ། སྣ་ཚོགས་པ་ཀུན་ཏུ་ཁྱབ་པས་སོ། །དེ་བཞིན་ཉིདནི་གསེར་དང་
འདྲ་སྟེ། མི་འགྱུར་བའི་ཕྱིར་རོ། །ཆོས་ཉིད་ཀྱི་གནས་པ་ནི་གཏེར་དང་འདྲ་སྟེ། འབད་པས་མ་
བསྒྲུབས་པར་གནས་པའི་ཕྱིར་རོ། །བསྒྲུབས་པ་ལས་གྱུར་པ་ནི་སྐྱེད་ཤིང་དང་འདྲ་སྟེ། འབད་
-1
8 2



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
པས་བསྒྲུབས་པའི་ཕྱིར་རོ། །ཆོས་ཀྱི་སྐུ་ནི་རིན་པོ་ཆེའི་སྐུ་རང་བྱུང་དང་འདྲ་སྟེ། བཅོས་བུ་མ་
ཡིན་པ་དང་། ཡོན་ཏན་གྱི་ཆེ་བའི་རྟེན་ཡིན་པས་སོ། །ལོངས་སྤྱོད་རྫོགས་པ་ནི་འཁོར་འོས་
བསྒྱུར་བ་དང་འདྲ་སྟེ། ཆོས་ཆེན་པོའི་རྒྱལ་སྲིད་ལ་ལོངས་ སྤྱོད་པའི་ཕྱིར་རོ། །སྤྲུལ་པ་ནི་
གསེར་ལས་བྱས་པའི་གཟུགས་བརྙན་དང་འདྲ་སྟེ་གཟུགས་བརྙན་ཙམ་ཡིན་པའི་ཕྱིར་རོ། །དེ་
ནི་དཔེ་དོན་གཉིས་ཀའི་ཆོས་མཐུན་པ་ངེས་པའོ། །དོན་གྱི་ངེས་པ་ནི། པད་མ་ལསོགས་པས་
མཚོན་པར་བྱས་པའི་དོན་སྒྲིབ་པ་དགུ་དང་། སངས་རྒྱས་ལ་སོགས་པས་མཚོན་པར་བྱ་བའི་
དོན་རང་བཞིན་དགུ་པོ་ནི་བསྒྲིབ་བྱ་སྒྲིབ་བྱེད་ངེས་པ་ཉིད་བརྟག་པ་དང་། ཕན་ཚུན་གྱི་ཐ་དད་
པ་ངེས་པ་ཉིད་བརྟག་པའོ། །དང་པོ་ནི་གལ་ཏེ་འདོད་ཆགས་བག་ལ་ཉལ་ནི་རྟོགས་པའི་ཆོས་
ཁོ་ནའི་སྒྲིབ་བྱེད་ཡིན་ན། དེའི་ཚེ་བསྟན་པའི་ཆོས་དང་། དེ་བཞིན་ཉིད་དང་རིགས་ཀྱི་མ་ཡིན་
པ་ཅིའི་ཕྱིར། དེ་བཞིན་དུ་རྟོགས་པའི་ཆོས་ལ་ཡང་འདོད་ཆགས་བག་ལ་ཉལ་ལས་གཞན་
ལྷག་མ་བརྒྱད་པོ་ཡང་སྒྲིབ་པ་མ་ཡིན་པ་ཅིའི་ཕྱིར། འོན་ཏེ་རྟོགས་པའི་ཆོས་ལས་གཞན་ལྷག་
མ་བརྒྱད་ཀ་ལ་ཡང་འདོད་ཆགས་བག་ལ་ཉལ་སྒྲིབ་ལ། རྟོགས་པའི་ཆོས་ལ་ཡང་སྒྲིབ་པ་དགུ་
པོ་ཀུན་སྒྲིབ་བྱེད་ཡིན་ན། དེའི་ཚེ་ཡང་པད་མ་ལ་སོགས་པའི་དཔེས་བསྟན་པའི་སྒྲིབ་པ་
སངས་རྒྱས་ལ་སོགས་པའི་དཔེས་བསྟན་པའི་རང་བཞིན་དང་བསྒྲིབ་བྱ་སྒྲིབ་བྱེད་ངེས་པ་མེད་
པས། དཔེ་དོན་མ་འབྱོར་ཏེ། དཔེ་ལ་ནི་བསྒྲིབ་བྱ་སྒྲིབ་བྱེད་ངེས་པ་ཡོད་པ་ལ་དོན་ལ་ནི་མེད་
པས་སོ་ཞེས་རྟོག་ན། འདིར་དཔེ་དང་འདྲ་བར་བསྒྲིབ་བྱ་སྒྲིབ་བྱེད་ངེས་པརནི་མི་འདོད་དོ། །
དཔེ་དོན་མི་མཐུན་པ་ཡང་མ་ཡིན་ཏེ། སྒྲིབ་པ་དགུ་ལ་དཔེ་དགུ་བསྟན་པ་དང་། རང་བཞིན་
དགུ་ལ་དཔེ་དགུ་བསྟན་པནི་སྒྲིབ་པ་དང་རང་བཞིན་སོ་སོ་དང་དཔེ་སོ་སོ་ཆོས་མཐུན་པ་ཡོད་
པས་བསྟན་པ་ཡིན་གྱི། བསྒྲིབ་བྱ་སྒྲིབ་བྱེད་ངེས་པའི་སྒོ་ནས་ནི་དཔེར་མ་བཀོད་དོ། །དེས་ན་
སྒྲིབ་པ་དགུའི་ངོ་བོའི་དཔེ་ཡིན་པས་སྒྲིབ་བྱེད་ངེས་པའི་སྒོ་ནས་མི་འདྲ་ཡང་བླ་སྟེ། བདག་ཉིད་
- 1 83-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཀུན་གྱི་ཆོས་འདྲ་བ་ཁོ་ན་དཔེར་བྱེད་པར་ནི་མ་ངེས་སོ། །དེས་ན་དཔེ་ལ་བསྒྲིབ་བྱ་སྒྲིབ་བྱེད་
ངེས་པ་ལྟར་དོན་ལ་ངེས་པ་མ་ཡིན་ཡང་འགལ་བ་མེད་དོ། །ཕན་ཚུན་ཐ་དད་པ་ངེས་པ་ཉིད་
དཔྱད་པ་ནི། ཅི་སྒྲིབ་པ་དགུ་པོ་འདི་དག་རང་གི་ངོ་བོ་ཐ་དད་པ་ཁོ་ན་ཡིན་ནམ། འོན་ཏེ་ངོ་བོ་
གཅིག་ལ་ཆོས་དུ་མའི་སྒོ་ནས་རྣམ་པ་དགུ་ཡིན། དེ་བཞིན་དུ་རང་བཞིན་ལ་རང་བརྗོད་དོ། །
ཞེ་ན། སྨྲས་པ་སྒྲིབ་པ་དགུ་པོ་འདི་ནི་ངོ་བོ་ཐ་དད་པ་དང་གཅིག་པ་གང་ཡིན་ཡང་བླ་སྟེ།
མཚན་ཉིད་རྣམ་པ་དགུར་ཕྱེ་བ་ཡིན་ནོ། །འདི་ལྟར་གང་ཟག་རྣམ་པ་བཞི་པོ་བྱིས་པ་དང་།
དགྲ་བཅོམ་པ་དང་། སློབ་པ་དང་། བློ་ལྡན་ལ་ཡོད་པ་འདི་དག་ནི། དང་པོ་ཉོན་མོངས་པའི་
སྒྲིབ་པ་ནི་བྱིས་པ་ལ་ཡོད་པས་བསྟན་ཏོ། །དེ་ཡང་གཉིས་ཏེ། རང་བཞིན་གྱིས་མི་མཐུན་པནི་
བག་ལ་ཉལ་གྱིས་བསྟན་ཏེ། ཆགས་པ་དང་སྡང་བ་དང་རྨོངས་པའི་རྣམ་པ་བསྐྱེད་པས་བག་
ལ་སྒྲིབ་པར་བརྗོད་པ་ན། ཆགས་པ་དང་སྡང་བ་དང་རྨོངས་པའི་རྣམ་པ་དག་ནི་མི་མཐུན་པའི་
གེགས་ཀྱི་རང་བཞིན་དུ་བསྟན་པ་ཡིན་ནོ། །དེས་ན་རྣམ་པ་གསུམ་ཐ་དད་པར་བརྗོད་དོ། །དེ་
དང་ལྡན་པའི་རྣམ་པ་གསུམ་པོ་དེ་ཡང་ཉེས་པར་སྤྱོད་པ་སྐྱེད་པའི་ནུས་པ་མི་མཐུན་པ་གེགས་
ཀྱི་རང་བཞིན་དུ་བསྟན་པས་ནི་འབྲས་བུ་ཉེས་སྤྱོད་ཀྱི་རྒྱུ་བྱེད་པས་སྒྲིབ་པར་བརྗོད་ལ།
འབྲས་བུ་ཡང་ཐུན་མོང་ཡིན་པས་ཀུན་ནས་ལྡང་བ་དྲག་པོ་གཅིག་གོ །དེ་ནི་ཉོན་མོངས་པའི་
མཚན་ཉིད་དོ། །ཤེས་བྱའི་སྒྲིབ་པའི་མཚན་ཉིད་ནི་མ་རིག་པའི་བག་ཆགས་ཀྱི་ས། དགྲ་
བཅོམ་པ་ལ་ཡོད་པའི་མཚན་ཉིད་དང་ལྡན་པ་ཀུན་ནོ། །སྔ་མ་ནི་བདག་ཏུ་ལྟ་བའི་རང་བཞིན་
ཡིན་ལ། འདི་ནི་གཟུང་བ་དང་འཛིན་པར་རྟོག་པ་ཆོས་སུ་ལྟ་བའི་རང་བཞིནནོ། །ཡང་ཉོན་
མོངས་པ་དང་ཤེས་བྱའི་སྒྲིབ་པའི་མཚན་ཉིད་ཅན་དེ་ཁོ་ན་ལ། ཉན་ཐོས་དང་རང་སངས་རྒྱས་
ཀྱི་མཐོང་ལམ་དང་རྣམ་པ་འགལ་བའི་མཚན་ཉིད་དང་། སྒོམ་ལམ་དང་རྣམ་པ་འགལ་བའི་
མཚན་ཉིད་ཀྱིས་ན། མཐོང་སྤང་དང་སྒོམ་སྤང་གཉིས་སོ། །ཡང་བྱང་ཆུབ་སེམས་དཔའ་རློམ་
.
- 1
8
4



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
པ་མ་ཞི་བ་དང་ཞི་བ་ལཡོད་པའི་མཚན་ཉིད་ཀྱིས་མ་དག་པའི་ས་ལ་བརྟེན་པ་དང༌། དག་པའི་
ས་ལ་བརྟེན་པ་གཉིས་སོ། །དེ་ལྟར་རྣམ་པ་དགུ་ནི་མཚན་ཉིད་མི་འདྲ་བ་དགུ་ཡིན་ཏེ། བུམ་
པའི་བྱས་པ་དང་མི་རྟག་པ་ལ་སོགས་པ་བཞིན་ནོ། །རྣམ་པར་བྱང་བ་དགུ་ཡང་མཚན་ཉིད་
ཀྱིས་རྣམ་པ་དགུ་སྟེ། འབྲས་བུའི་མཚན་ཉིད་ཀྱིས་ན་ཆོས་སྐུ་གསུམ་མོ། །རང་བཞིན་གྱི་
མཚན་ཉིད་ཀྱིས་ན་དེ་བཞིན་ཉིད་དོ། །རྒྱུའི་མཚན་ཉིད་ཀྱིས་ན་རིགས་ཏེ། སྟོང་པ་དང་དགེ་
བའི་ས་བོན་དག་ནི་སངས་རྒྱས་ཀྱི་ཆོས་ཀྱི་རྒྱུ་ཡིན་པས་རིགས་ཡིན་ཏེ། སྟོང་པ་ཉིད་ཀྱང་དེ་ལ་
དམིགས་པས་རྣམ་པར་དག་པའི་རྒྱུར་འགྱུར་བས་རིགས་ཀྱི་མཚན་ཉིད་དོ། །བསྡུས་པའི་དོན་
ཏོ༑ ༑
རྒྱས་པར་བཤད་པ་ལ་དང་པོ་སྒྲིབ་པ་དང་རང་བཞིན་ལྡན་པའི་དཔེ་རྒྱས་པར་
འཆད་པ་ནི་སོ་སོ་བཤད་པ་དགུ་དང༌། བསྡུ་བ་དང་བཅུས་སྟོན་ནོ། །སོ་སོའི་དཔེ་རྒྱས་པར་
འཆད་པ་ལ། དང་པོ་སྒྲིབ་པའི་དཔེ་དགུའི་གྲངས་ངེས་པ་སྟོན་པ་ནི། དེ་ལ་གང་གིས་དབང་དུ་
བྱསནས་ཞེས་བྱ་བ་ལ་སོགས་པའོ། །དཔེ་དོན་གྱི་ཆོས་མཐུན་པ་སྟོན་པནི། ཡང་ཇི་ལྟར་ཞེ་ན་
ཞེས་བྱ་བའོ། །རང་བཞིན་གྱི་དཔེར་དགུའི་གྲངས་ངེས་པ་སྟོན་པ་ནི། དེ་ལྟརགས་པ་
སོགས་དྲི་མ་རྒྱུ་ཞེས་བྱ་བས་མཚམས་སྦྱར་བ་སྔོན་དུ་བཏང་ནས་སྟོན་ཏོ། །དཔེ་དོན་གྱི་ཆོས་
མཐུན་པ་སྟོན་པ་ནི་དེ་ལ་ཆོས་སྐུ་གང་ཞེ་ན། ཞེས་བྱ་བ་ལ་སོགས་པ་སོ་སོར་ངེས་པའི་རང་
བཞིན་རྣམ་པར་བཞག་པ་སྔོན་དུ་བཏང་ནས་སྟོན་ནོ། །སྔར་འདི་སྐད་ཅེས། རྫོགས་སངས་སྐུ་
ནི་འཕྲོ་ཕྱིར་དང་། །དེ་བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིརན་ལུས་ཅན་ཀུན།།
རྟག་ཏུ་སངས་རྒྱས་སྙིང་པོ་ཅན། །ཞེས་བསྟན་པའི་དོན་ལས་འབྲས་བུ་ཆོས་ཀྱི་སྐུས་ཁྱབ་པས་
ན་སེམས་ཅན་ཐམས་ཅད་འབྲས་བུའི་སྙིང་པོ་ཅན་དུ་བརྗོད་པ་ནི། དེ་ལྟར་སངས་རྒྱས་ཀྱི་
གཟུགས་དང༌། སྦྲང་རྩི་དང་། འབྲུའི་སྙིང་པོའི་དཔེ་གསུམ་གྱིས་ཞེས་བྱ་བའོ། །ལུས་པ་མེད་
- 1
8
5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པའི་སེམས་ཅན་གྱི་ཁམས་ཁྱབ་པ་ཞེས་བྱ་བ་ནི། དེ་བཞིན་གཤེགས་པ་སྔ་མ་རྣམས་ཀྱི་གས་
པའི་ཆོས་དཔག་ཏུ་མེད་པའི་ཚིག་ལས་ཡང་དག་པར་གྲུབ་པ་ཤིན་ཏུ་རྣམ་པར་དག་པའི་དེ་
བཞིན་ཉིད་དང་། དེ་ལ་དམིགས་པའི་ཡེ་ཤེས་ཐ་མི་དད་པའི་རང་བཞིན་དེས། སེམས་ཅན་
ཐམས་ཅད་ལ་ཁྱབ་པསཏེ། ཆོས་སྐུ་དེ་ཉིད་སྟོང་པ་ཉིད་ཡིན་ལ། སྟོང་པ་ཉིད་ཀྱང་སེམས་ཅན་
ཐམས་ཅད་ལ་ཡོད་པའི་ཕྱིར་རོ། །དེས་ན་གང་ཞིག་དེ་བཞིན་གཤེགས་པའི་ཆོས་ཀྱི་སྐུ་ལས་ཕྱི་
རོལ་ཏུ་གྱུར་པའི་སེམས་ཅན་དེ་དག་ནི་ཞེས་གསུངས་སོ། །དོན་འདི་ཉིད་དེའི་རྒྱུད་དང་སྦྱོར་བ་
ནི༑ དེ་སྐད་དུ་ཞེས་བྱ་བའོ། །དེ་བཞིན་ཉིད་དབྱེ་བ་མེད་པའི་དོན་གྱིས་ན་སེམས་ཅན་ཐམས་
ཅད་རང་བཞིན་གྱི་སྙིང་པོ་ཅན་དུ་བརྗོད་པ་ནི། དེས་ན་འདིར་གསེར་གྱི་དཔེ་གཅིག་གིས་ནི་
ཞེས་བྱ་བའོ། །སྔར་ནི་རྣམ་པར་དག་པའི་གནས་སྐབས་དེ་ཉིད་ཀྱི་རང་བཞིན་ཡོད་པས། རྣམ་
པར་དག་པའི་གནས་སྐབས་ཀྱང་སེམས་ཅན་ལ་ཡོད་པ་ཡིན་ལ། དེས་ན་རྣམ་པར་དག་པ་དེ་
ཉིད་སྙིང་པོར་བརྗོད་པ་ཡིན་ནོ། །ད་ལྟར་ནི་རྣམ་པར་དག་པ་ཚོགས་ལས་ཡང་དག་པར་གྲུབ་
པ་དེ་མེད་ཀྱང་། རང་བཞིན་གྱིས་སྟོང་པ་ཉིད་ཁོ་ནར་སྙིང་པོར་བརྗོད་པ་ཡིན་ནོ། །དེས་ན་རང་
བཞིན་སྟོང་པ་ཡོད་པ་དེ་ཁོ་ན་ལ་རྣམ་པར་དག་པའི་གནས་སྐབས་ཡོད་པར་བཏགསཏེ། རང
བཞིན་ལ་གནས་སྐབས་ཉེ་བར་བཏགས་ནས་སངས་རྒྱས་ཀྱི་སྙིང་པོ་ཅན་དུ་བརྗོད་པ་དང༌།
མ་བཏགས་པར་རང་བཞིན་ཉིད་སངས་རྒྱས་ཡིན་པས་གནས་སྐབས་ཡོད་པ་ལ་མི་ལྟོས་པར་
སངས་རྒྱས་ཀྱི་སྙིང་པོ་ཅན་དུ་བརྗོད་པ་ནི་ཁྱད་པར་རོ། །རྣམ་པར་དག་པའི་གནས་སྐབས་
ཡོད་པར་གྲུབ་པ་ལ་ལྟོས་པ་དང༌། མི་ལྟོས་པའི་ཁྱད་པར་ཙམ་མོ། །རྒྱུ་རིགས་ཡོད་པས་ན་
སངས་རྒྱས་ཀྱི་སྙིང་པོ་ཅན་དུ་བརྗོད་པ་ནི། དེའི་ཕྱིར་དེ་ལྟར་གཏེར་དང་ལྗོན་ཤིང་དང་ཞེས་བྱ་
བའོ། །དེ་ལྟར་ན་ཤིན་ཏུ་རྣམ་པར་དག་པའི་གནས་སྐབས་སངས་རྒྱས་ཉིད་འབྲས་བུའི་རང་
བཞིན་དེ་ཡོད་པར་ཀུན་བཏགས་ནས་སངས་རྒྱས་ཀྱི་སྙིང་པོ་ཅན་དུ་བརྗོད་པ་ནི་འབྲས་བུའི་
- 1 8 6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། །༡
སྙིང་པོ་ཅན་ནོ། །འབྲས་བུ་དེའི་རང་བཞིན་ནམ་ཁྱབ་བྱེད་ཆོས་ཉིད་སངས་རྒྱས་སུ་བསྟན་ནས།
དེའི་སྙིང་པོ་ཅན་དུ་བརྗོད་པ་ནི། ངོ་བོ་ཉིད་ཀྱི་སྙིང་པོ་ཅན་ནོ། །འབྲས་བུ་དེ་སྒྲུབ་པར་བྱེད་
པའི་རྒྱུ་ལ་སངས་རྒྱས་སུ་བཏགས་ནས་དེའི་སྙིང་པོ་ཅན་བརྗོད་པ་ནི་རྒྱུའི་སྙིང་པོ་ཅན་ནོ། །རྒྱུ་
ཡང་སྟོང་པ་ཉིད་དགེ་བའི་ས་བོན་ཏེ། སྟོང་པ་ཉིད་ཀྱང་དེ་ལ་དམིགས་པས་རྣམ་པར་དག་པའི་
གནས་སྐབས་སྐྱེ་བའི་རྒྱུ་ཡིན་ནོ། །དེས་ན་རྒྱུའི་མཚན་ཉིད་ནས་ནི་རིགས་ཡིན་ལ། ཁྱབ་བྱེད་
ཀྱི་མཚན་ཉིད་ནས་ནི་དེ་བཞིན་ཉིད། འབྲས་བུའི་མཚན་ཉིད་ནས་ནི་ཆོས་ཀྱི་སྐུ་སྟེ། སྟོང་པ་
ཉིད་འབའ་ཞིག་རྣམ་པ་གསུམ་གར་ཡང་འགྱུར་རོ། །དེ་ལྟར་ན་དེ་བཞིན་གཤེགས་པར་ཉེ་
བར་མ་བཏགས་པས་སེམས་ཅན་ལ་ཡོད་པ་ཉེ་བར་བཏགས་པ་དང་། གཉིས་ཀ་ལ་ཉེ་བར་མ་
བཏགས་པ་དང་། དེ་བཞིན་གཤེགས་པར་ཉེ་བར་བཏགས་ཏེ་སེམས་ཅན་ལ་ཡོད་པ་ཉིད་ཉེ་
བར་མ་བཏགས་པས། རིམ་པ་བཞིན་སྙིང་པོ་རྣམ་པ་གསུམ་མོ། །སེམས་ཅན་ཐམས་ཅད་ལ་
སངས་རྒྱས་ཀྱི་རྒྱུ་དེ་ཡོད་པའི་ཁུངས་གཉིས་པ་སྟོན་པ་ནི། ཐོག་མ་མེད་དུས་ཅན་གྱི་ཁམས་
ཞེས་བྱའོ། །འདིར་ཁམས་ཞེས་བྱ་བ་ནི། སངས་རྒྱས་ཀྱི་ཆོས་ཀྱི་ས་བོན་དུ་བརྗོད་ལ། དེ་ཡང་
འདུས་མ་བྱས་པ་དང༌། འདུས་བྱས་ཀྱི་ཆོས་ཀྱི་གནས་ཡིན་པར་བརྗོད་པ་དང་། འགྲོ་བ་
ཐམས་ཅད་དུ་རྣམ་པར་བཞག་པའི་རྟེན་དུ་བརྗོད་པས་ན། འགྲོ་བ་ཀུན་ལ་རྒྱུ་ཡོད་པར་གྲུབ་
བོ༑ །དེ་ལྟར་ཟག་པ་མེད་པའི་ཆོས་སྐྱེ་བའི་ནུས་པ་དེ་ཁོ་ན་ལས། ཟག་པ་དང་བཅས་པའི་
འགྲོ་བ་ཐམས་ཅད་ཀྱང་འབྱུང་སྟེ། རྐྱེན་གཞན་གྱིས་ཟིན་པའི་ཕྱིར་རོ། །དེ་འདྲ་བའི་ནུས་པ་སྣ་
ཚོགས་པ་ཅན་དེ་ལ་ནི་ཀུན་གཞིའི་རྣམ་པར་ཤེས་པ་ཞེས་ཀྱང་བརྗོད་དོ། །དེ་འདྲ་བའི་རང་
བཞིན་དཔེ་དགུ་དང་འདྲ་བར་ཡོད་དུ་རུང་བ་དེ་ངེས་པར་བྱེད་པའི་ཐབས་སྟོན་པ་ནི་ཆོས་ཀྱི་སྐུ་
ལྟར་རྒྱ་ཆེ་བ་ཞེས་བྱ་བའོ། །འཇིག་ཚོགས་སུ་ལྟ་བར་ལྷུང་བ་ནི། གང་ཟག་གི་བདག་ཏུ་སྐྱོ་
འདོགས་པའོ། །ཕྱིན་ཅི་ལོག་ལ་མངོན་པར་དགའ་བ་ནི་ཆོས་ཀྱི་བདག་ཏུ་སྒྲོ་འདོགས་པའོ། །
བ 1 8 7



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དེ་ནི་གང་ཟག་གི་བདག་ཡོད་པ་དང་མེད་པར་ལྟ་བ་གཉིས་སོ། །སྟོང་པ་ཉིད་ལ་སེམས་རྣམ་
པར་གཡེངས་པ་ནི། དངོས་པོའི་རང་བཞིན་ཡོད་པ་དང་མེད་པར་ལྟ་བས་ཏེ། དངོས་པོ་
བཀག་པའི་རང་བཞིན་དེ་མེད་པ་སྟོང་པར་འདོད་པ་དང་། གཟུགས་ལ་སོགས་པ་ལས་དངོས་
པོ་གཞན་ཉིད་ལ་སྟོང་པར་འདོད་པའོ། །སྟོང་པའི་དོན་ལ་ཕྱིན་ཅི་མ་ལོག་པའི་མཚན་ཉིད་
བསྟན་པ་ནི། དེ་ལ་སྟོང་པ་ཉིད་ཀྱི་ཚུལ་དུ་བརྗོད་པ་དེ་བཞིན་གཤེགས་པའི་སྙིང་པོ་གང་ཞེན་
ཞེས་བྱ་བའོ། །ཀུན་ནས་ཉོན་མོངས་པའི་དམིགས་པ་དང་དོན་དམ་པར་ཡོད་པར་སྒྲོ་མི་
འདོགས་པ་དང་། རྣམ་པར་བྱང་བར་སེམས་དང་སེམས་ལས་བྱུང་བའི་དམིགས་པ་ཀུན་རྫོབ་
ཏུ་ཡོད་པ་ལ་སྐུར་པ་མི་འདེབས་པས། བདེན་པ་གཉིས་ཇི་ལྟ་བ་བཞིན་གནས་པ་ནི་སྟོང་པའི་
དོན་ལ་ཕྱིན་ཅི་མ་ལོག་པ་ཡིན་ཞེས་བརྗོད་པ་ནི། འདི་ལ་བསལ་བྱ་ཅི་ཡང་མེད་ཅེས་བྱ་བ།།
དེ་ཁོ་ན་ཉིད་འདི་ལ་བསལ་བར་བྱ་བཀུན་ནས་ཉོན་མོངས་པའི་དམིགས་པནི་ཅི་ཡང་མེད་དེ།
གདོད་མ་ནས་མ་གྲུབ་པའི་ཕྱིར་རོ། །དེ་ཁོ་ན་ཉིད་འདིར་གཞག་པར་བྱ་བརྣམ་པར་བྱང་བའི་
མཚན་མ་སྟོབས་དང་མངོན་པར་ཤེས་པ་ལ་སོགས་པའང་ཅུང་ཟད་མེད་དོ། །སྟོབས་ལ་
སོགས་པ་རྣམ་པར་བྱང་བའི་དམིགས་པ་ཀུན་རྫོབ་ཏུ་ཡོད་པ་ནི། ཐོག་མ་མེད་པ་ནས་གནས་
པའི་ཕྱིར་རོ། །དེ་ལྟར་དོན་དམ་པར་ཡོད་པར་སྒྲོ་མི་འདོགས་པ་དང་། ཀུན་རྫོབ་ཏུ་ཡོད་པ་ལ་
སྐུར་པ་མི་འདེབས་པའི་ཚུལ་གྱིས། ཡང་དག་པ་ཉིད་ཕྱིན་ཅི་མ་ལོག་པ་བདེན་པ་གཉིས་ཟུང་
དུ་འབྲེལ་བའི་རང་བཞིན་བསྟན་ཏོ། །འོ་ན་ཀུན་ནས་ཉོན་མོངས་པ་མི་སེལ་ལ། རྣམ་པར་
བྱང་བ་མི་སྒྲུབ་ན། ལམ་འཇུག་པ་ཅི་ཞིག་བྱེད་ཅེ་ན། སྒྲོ་འདོགས་པ་དང་སྐུར་བ་འདེབས་པ་
སེལ་བས། དེ་དང་མི་མཐུན་པའི་དེ་ཁོ་ན་ཉིད་ཤེས་པར་བྱེད་པ་ཙམ་མོ་ཞེས་བརྗོད་པ་ནི།
ཡང་དག་ཉིད་ལ་ཡང་དག་ལྟ་ཞེས་བྱ་བའོ། །དེ་ལྟར་རྣམ་པར་སྤྱོད་པའི་རང་བཞིན་ཡང་དག་
པའི་ལྟ་བས་ཡང་དག་པའི་དོན་ངེས་ན། ཡང་དག་པའི་མཐོང་བ་རྣམ་པར་མི་རྟོག་པ་སྐྱེའོ་ཞེས་
• 1 8 8



3d
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
སྟོན་པ་ནི་། ཡང་དག་མཐོང་ན་ཞེས་བྱ་བའོ། །ཡང་དག་པ་མཐོང་བ་དེས་ཀྱང་ཕྱིན་ཅི་ལོག་ཏུ་
སྒྲོ་འདོགས་པ་དང་སྐུར་བའི་སབོན་སྤོང་བར་བྱེད་པ་ཉིད་བརྗོད་པ་ནི། རྣམ་པར་གྲོལཞེས་བྱ་
བའོ། །དོན་དེ་ཉིདགསལ་བར་བྱེད་པ་ནི། རྣམ་དབྱེར་བཅས་པའི་མཚན་ཉིད་ཅན་ཞེས་བྱ་
བའོ། །འདི་རང་བཞིན་མ་ཡིན་པས་རྣམ་པར་དབྱེར་ཡོད་པས་ཏེ། གང་ཞེ་ན་གློ་བུར་དུ་སྒྲོ་
བཏགས་པའོ། །དེ་ཡང་ཁོ་ནར་ཡོད་པར་ཀུན་བཏགས་པས་ཏེ། ཀུན་ནས་ཉོན་མོངས་པ་
མཐའ་དག་ནི་དེ་ལྟར་སྒྲོ་བཏགས་པ་ལ་བརྟེན་ནས་འཇུག་གོ །དེ་ཡང་དོན་དམ་པ་ཉིད་དང་
འགལ་ཏེ། དོན་དམ་པར་ཡོད་པནི་དོན་དམ་པ་ཇི་ལྟ་བ་བཞིན་དང་འགལ་བའི་ཕྱིར་རོ། །རྣམ་
དབྱེར་མེད་པའི་མཚན་ཉིད་ཅན་ཞེས་བྱ་བ་ནི། བླ་ན་མེད་པའི་ཡོན་ཏན་གྱི་དམིགས་པ་ཀུན་
རྫོབ་ཏུ་ཡོད་པསཏེ། དེ་ཁོ་ན་ཉིད་དང་ཀུན་རྫོབ་ཏུ་ཡོད་པ་མི་འགལ་བའི་ཕྱིར་རང་བཞིན་ཉིད་
ལ་ཡོད་པར་བརྗོད་དོ། །དེས་ན་ཀུན་རྫོབ་སྒྱུ་མ་ལྟ་བུ་དེ་མངོན་སུམ་དུ་རྟོགས་ན་ཡོན་ཏན་དེ་
དག་འགྲུབ་པ་ཡིན་ཏེ། ཡོན་ཏན་གྱི་རང་བཞིན་ནི་དེ་ལ་དམིགས་པ་ཁོ་ན་ཡིན་པའི་ཕྱིར་རོ། །
འདིར་སངས་རྒྱས་ཀྱི་ཆོས་ཀྱི་དམིགས་པའམ་སངས་རྒྱས་ཀྱི་ཆོས་ཉིད་ཀྱང་བླ་སྟེ། དོན་དམ་
པར་ཡོད་པར་འདོད་པ་ནི་མ་ཡིན་ཏེ། འདུས་བྱས་ལས་ཐ་དད་པར་དོན་དམ་པར་རྣམ་པར་
གནས་པ་ནི་བཀག་པའི་ཕྱིར་རོ། །གང་ཞིག་རྟོགས་པར་བྱ་བ་དང་བསྒོམ་པར་བྱ་བ་སྟོང་པ་
ཉིད་ཅེས་བྱ་བ་གཟུགས་ལ་སོགས་པ་ལས་ཐ་དད་ཡོད་པ་ཡིན་ནོ། །ཞེས་སྟོང་པ་ཉིད་ལ་
དམིགས་པས་སྟོང་པ་ཉིད་ལ་བརྟེན་པ་ཞེས་བསྟན་མ་ཐག་པ་ཡིན་ནོ། །འོན་ཏེ་འདུས་བྱས་
ཉིད་དང་ཐ་མི་དད་པའི་སྟོང་པ་ཉིད་ནི་དོན་དམ་པ་ཡིན་ལ། དེ་ལ་ལྟོས་ནས་བླ་མེད་ཆོས་ཀྱིས་
སྟོང་མ་ཡིན་ཞེས་གསུངས་པ་ཡིན་ནོ་ཞེས་རྟོག་ན། འདིའང་མ་ཡིན་ཏེ། ཡང་དག་མཐའ་
ནི་འདུས་བྱས་ཀྱི། །རྣམ་པ་ཐམས་ཅད་དབེན་པ་སྟེ། །ཞེས་འཆད་པར་འགྱུར་བས་ན། དོན་
དམ་འདུས་བྱས་ཀྱིས་དབེན་པ་དང༌། འདུས་བྱས་དང་དོན་དམ་པ་གཅིག་པ་ནི་འགལ་ལོ། །
- Y
8 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འདུས་བྱས་དོན་དམ་པར་བཀག་པས་དེ་ཉིད་དོན་དམ་པ་དང་གཅིག་པ་མ་ཡིན་ནོ། །འདི་ཉིད་
འཆད་པ་ནི། འདིས་ཅི་བསྟན་ཅེ་ན་ཞེས་བྱ་བ་ནས་རང་བཞིན་ཡིན་པའི་ཕྱིར་རོའི་བརརོ། །
དོན་ནི་ཀུན་ནས་ཉོན་མོངས་པ་དང་རྣམ་པར་བྱང་བ་གཉིས་ཀ་ཀུན་རྫོབ་ཏུ་ཡོད་པར་ཁྱད་པར་
མེད་ཀྱང་། རྣམ་པར་བྱང་བའི་དམིགས་པ་སྒྲོ་བཏགས་པ་མ་ཡིན་པར་གནས་པས་དོན་དམ་པ་
དང་མི་འགལ་བར་འགྱུར་རོ། །དེས་ན་རང་བཞིན་དུ་གྲུབ་པར་བརྗོད་དོ། ཀུན་ནས་ཉོན་
མོངས་པའི་དམིགས་པ་ནི་ཡང་དག་པར་སྒྲོ་བཏགས་པ་ཡིན་ལ། དེ་ཡང་དེ་ཁོ་ན་དང་འགལ་
བས་ན་རང་བཞིན་མ་ཡིན་པ་གློ་བུར་ཡིན་ཏེ། དེས་ན་ཀུན་ནས་ཉོན་མོངས་པ་ཡང་གློ་བུར་བ་
ཞེས་བརྗོད་དོ། །དོན་འདི་ཉིད་ལུང་དང་སྦྱོར་བ་ནི་དེས་ན་ནས་གསུངས་སོའི་བར་རོ། །དེ་ལྟ་
ན་ཀུན་ནས་ཉོན་མོངས་པའི་མཚན་མ་གང་ཞིག་རྣམ་པར་བྱང་བའི་མཚན་མགང་ལ་མེད་པའི་
བཞི་པ་རྣམ་པར་བྱང་བའི་མཚན་མ་དེ་ནི། གཅིག་ཤོས་ཀུན་ནས་ཉོན་མོངས་པའི་དམིགས་པ་
དོན་དམ་པ་དེས་སྟོང་ངོ་ཞེས་ཡང་དག་པས་རྗེས་སུ་མཐོང་ལ། ཀུན་རྫོབ་པརྣམ་པར་བྱང་བའི་
དམིགས་པ་གང་ཞིག་དེ་ལྟར་ལྷག་པར་གྱུར་པ་དེ་ནི་ཡོད་དོ་ཞེས་བྱ་བ་ཡང་དག་པ་ཇི་ལྟ་བ་
བཞིན་ཤེས་སོ་ཤེས་བྱ་བ་ཡིན་ཏེ། དོན་དམ་པར་ཡོད་པ་བཀག་ནས་ཀུན་རྫོབ་སྒྱུ་མ་ཙམ་དུ་
གྱུར་པ་ཡིན་ནོ། །འདིར་ཀུན་རྫོབ་ནི་སྒྱུ་མ་ཙམ་དུ་ཡོད་ལ། དོན་དམ་པར་ནི་མཚན་ཉིད་
ཐམས་ཅད་རབ་ཏུ་མ་གྲུབ་པའོ་ཞེས་ཡང་དག་པའི་ཤེས་རབ་ཚུལ་བཞིན་དུ་ཡིད་ལ་བྱེད་པས་
ངེས་པ་ན་ཚུལ་འདི་ཡིན་གྱི། འཇིག་རྟེན་ལས་འདས་པའི་ཤེས་རབ་ཀྱིས་ནི་འདྲ་བྱེད་ཀྱི་དོན་
ཐམས་ཅད་རབ་ཏུ་མི་མཐོང་ངོ༌། །དེའི་ཚེ་ནི་འགའ་ཡང་མཐོང་བ་མེད་པ་ཉིད་ལ་མཐོང་བ་
དམ་པའོ་ཞེས་བརྗོད་པ་ཙམ་སྟེ། གཟུགས་ཀྱི་རྣམ་པ་ཐམས་ཅད་མ་མཐོང་བ་ལ་ནམ་མཁའ་
མཐོང་ངོ་ཞེས་བརྗོད་པ་བཞིན་ནོ། །དེས་ན་ནམ་མཁའ་མཐོང་ཞེས་སེམས་ཅན་ཚིག་ཏུ་རབ་
བརྗོད་ཀྱང་། །ནམ་མཁའ་ཇི་ལྟར་མཐོང་སྟེ་དོན་འདི་བརྟག་པར་གྱིས། །དེ་ལྟར་ཆོས་མཐོང་
，
• 1 9 0



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
བ་ཡང་དེ་བཞིན་གཤེགས་པས་བསྟན། །མཐོང་བ་དཔེ་གཞན་གྱིས་ནི་བསྙད་པར་ནུས་མ་
ཡིན། །ཞེས་གསུངས་སོ། །དེ་ལྟ་བུར་བདེན་པ་གཉིས་ཀྱི་ཚུལ་འདི་མ་ཤེསནནི་སྟོང་པའི་དོན་
ལ་ཕྱིན་ཅི་ལོག་པར་ཞུགས་པ་ཡིན་ནོ་ཞེས་སྟོན་པ་ནི། དེ་ལ་གང་དག་ཅེས་བྱ་བ་ལ་སོགས་
པའོ། །སྟོང་པ་ལ་ལོག་པར་ཞུགས་ན་ཡང་། ཡང་དག་མཐོང་བ་མི་སྐྱེའོ་ཞེས་གསུངས་སོ། །
དོན་དམ་པ་སྟོང་པ་ཉིད་ཀྱི་ཞེས་བྱ་བའོ། །ཆོས་ཀྱི་སྐུའི་སྙིང་པོ་དང་། འཇིག་རྟེན་ལས་འདས་
པའི་སྙིང་པོ་དང་། ཡོངས་སུ་དག་པའི་ཆོས་ཀྱི་སྙིང་པོ་ཞེས་བྱ་བ་ལ། ཆོས་ཀྱི་སྐུ་ཡང་ཡིནལ།
སྙིང་པོ་ཡང་ཡིན་པས་ཏེ། གཞན་གཉིས་ཀྱང་དེ་བཞིན་ནོ། །ཆོས་ཀྱི་སྐུ་ནི་རང་བཞིན་ཏེ། སྟོང་
པ་ཉིད་དོ། །འཇིག་རྟེན་ལས་འདས་པ་ནི་འཇིག་རྟེན་པ་དང་མི་འདྲ་བའི་ཐུན་མོང་མ་ཡིན་པའི་
ཡོན་ཏན་ནོ། །ཡོངས་སུ་དག་པའི་ཆོས་ནི་སྟོང་པ་ཉིད་དང་ཡོན་ཏན་གཉིས་ཀའོ། །ཡང་ན་
བདེན་པ་གཉིས་ཀྱི་རང་བཞིན་དོན་དམ་པར་སྟོང་པ་ཉིད་དང་། ཀུན་རྫོབ་ཏུ་ཡོན་ཏན་རང་
བཞིན་གྱིས་གནས་པར་གྲུབ་པ་ནི་ཆོས་ཀྱི་སྐུའོ། །རྣམ་པར་དག་པའི་སྟོང་པ་ཉིད་དེ་ཐོབ་པ་
ནི་འཇིག་རྟེན་ལས་འདས་པའོ། །ཡོན་ཏན་དེ་ཉིད་ཐོབ་པ་ནི་ཡོངས་སུ་དག་པའི་ཆོས་ཡིན་ནོ།།
ཚུལ་གཅིག་པའི་ཆོས་ཀྱི་དབྱིངས་ནི་གང་ལ་ཐེག་པ་གསུམ་གྱི་འབྲས་བུ་གསུམ་རྣམ་པར་
གནས་པ་དང་བྲལ་བའོ། །ཡང་ན་སེམས་ཅན་དང་བྱང་ཆུབ་སེམས་དཔའ་དང་། སངས་རྒྱས་
པའི་གནས་སྐབས་གསུམ་དང་བྲལ་བའོ། །དེ་དང་ཐ་མི་དད་པའི་ཡེ་ཤེས་ནི་འཇིག་རྟེན་ལས་
འདས་པ་སྤྲོས་པ་མེད་པའི་རང་བཞིན། རྣལ་འབྱོར་གྱི་དབང་ཕྱུག་ཡང་དག་པར་རྫོགས་པའི་
སངས་རྒྱས་ལ་མངའ་བ། ཤེས་པ་དང་ཤེས་བྱ་ཁྱད་པར་མེད་པའི་རང་བཞིན་ནོ། །དེའི་སྒོན་
ས་བཅུའི་གནས་སྐབས་ཀྱི་རྣམ་པར་མི་རྟོག་པའི་ཡེ་ཤེས་ཏེ། སྤྲོས་པའི་དྲ་བ་མཐའ་ཡས་པ་
ཕལ་ཆེར་ཟད་པ་སྟེ། སྤྲོས་པའི་དྲ་བ་ཐམས་ཅད་དང་བྲལ་བའི་ཐབས་ལམ་གྱི་རང་བཞིན་
ཡིན་པའི་ཕྱིར་རོ། །ས་བཅུའི་གནས་སྐབས་ཀྱི་ཤེས་པས་ནི། དེ་ཁོ་ནའི་མཚན་མ་བཅུ་ཟད་
1
.
- 1 9 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཀྱང་མ་མཐོང་བ་དང་། ཀུན་རྫོབ་ཀྱི་མཚན་མ་གཞན་མཐའ་དག་ཀྱང་མ་མཐོང་མོད་ཀྱི། རང་
གི་རང་བཞིན་མྱོང་བ་ནི་ངེས་པར་ཡོད་དོ། །དེ་ལྟར་ན་ཡང་སྒྲོ་འདོགས་བཟློག་པའི་ནུས་པས།
ཡེ་ཤེས་ཀྱི་རབ་ཏུ་དབྱེ་བཅུ་དང་། མཚན་མེད་པ་ལ་དབང་འབྱོར་བ་དང་མ་འབྱོར་བ་ལ་
སོགས་པར་རྣམ་པར་བཞག་གོ །དེས་ན་དེའི་ཚེ་ཡང་ལོག་པར་སྣང་བ་མཐའ་དག་མ་དག་
པས་དེ་ཁོ་ནརྣམ་པ་ཐམས་ཅད་ནི་མཐོང་བ་མ་ཡིན་ནོ། །དེས་ན་དེའི་གནས་སྐབས་ན་དེ་ཁོ་ན་
ཅུང་ཟད་མཐོང་བ་ཞེས་བྱའོ། ། །
ཁམས་བསྟན་པའི་དགོས་པ་སྟོན་པ་ནི། སྨྲས་པ་ཞེས་བྱ་བའོ། །འདིའི་ལན་གྱི་དོན་
བསྟན་པ་ནི་བསྟན་པའི་དགོས་པ་བསྡུས་པའི་ཚིགས་སུབཅད་པ་གཉིས་ཀྱིས་ངེས་པར་བྱའོ།།
གལ་ཏེ་ཚིགས་སུ་བཅད་པ་གཉིས་ཀྱིས་ནི། མཚན་ཉིད་ཐམས་ཅད་ཀྱིས་སྟོང་པ་དང་། སངས་
རྒྱས་ཀྱི་ཁམས་ཡོད་པར་གསུངས་པ་དག་ཕན་ཚུན་འགལ་བར་བརྩད་པ་དང་། འགལ་བ་སྤང་
བའི་ལན་བཏབ་པར་སྣང་བ་མ་ཡིན་ནམ། བྱིས་པ་ལས་བསྟན་པ་དགོས་པ་མེད་པ་དྲིས་པའི་
ལན་དུ་ཇི་ལྟར་འགྱུར་ཞེ་ན། འདི་ལྟར་བསམ་པ་ཡིན་ཏེ། ཁམས་ཞེས་བྱ་བས་སངས་རྒྱས་ཀྱི་
ཆོས་རྣམས་སྐྱེ་བའི་རྒྱུའི་རང་བཞིན་གྱི་ཁམས་ནི། ལེའུ་འདིར་བརྗོད་པ་ཡིན་ན། དེའི་རྟོགས་
དཀའ་བས་བསྟན་དུ་ཟིན་ཀྱང་ངེས་པར་མི་ནུས་པས་བསྟན་པ་ལ་དགོས་པ་མེད་དོ་ཞེས་རྒོལ་
བ་ནི། ཚིགས་སུ་བཅད་པ་དང་པོ་སྟེ། འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་
པར་མཚན་ཉིད་ཐམས་ཅད་བཀག་པ་དང་འགལ་བ་སངས་རྒྱས་ཀྱི་ཆོས་སྐྱེད་པའི་རྒྱུ་མཚན་
ཡོད་པར་བསྟན་པ་ནི་དོན་མེད་པ་ཡིན་ནོ་ཞེས་བརྩད་པ་ཡིན་ནོ། །ལན་གྱི་དོན་ཡང་འཕགས་
པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་པར་དོན་དམ་པར་མཚན་ཉིད་ཐམས་ཅད་བཀག་
པ་ཡིན་ཡང་། འདིར་སངས་རྒྱས་ཀྱི་ཆོས་ཀྱི་སྐྱེ་བའི་རྒྱུ་བཤད་པ་དང་མི་འགལཏེ། དེས་ན་
དོན་དམ་པའི་མཚན་ཉིད་ཙམ་བདེན་པ་གཉིས་ཀྱི་སྒོ་ནས་བསྟན་ལ། འདིར་ནི་དེར་བསྟན་
- 1 9 2



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡༽
པའི་མཚན་ཉིད་དེ་ཉིད་ལ་དམིགས་པས་སངས་རྒྱས་ཀྱི་ཆོས་གྲུབ་པའི་རྒྱུ་ཡིན་ནོ་ཞེས། དེར་
བརྗོད་པའི་མཚན་ཉིད་དེ་ཉིད་རྒྱུར་བཞག་པ་ཡིནནོ། །དེའི་དགོས་པ་ཡང་ཉེས་པ་ལྔ་སྤང་བར་
བྱ་བའི་ཕྱིར་རོ་ཞེས་དེ་ལྟར་འགལ་བ་སྤོང་བའོ། །དེས་ན་འགལ་བར་འགལ་བ་སྤངས་པསནི་
ཁམས་བསྟན་པའི་དགོས་པ་རབ་ཏུ་གྲུབ་བོ། །ཚིགས་སུ་བཅད་པ་གཉིས་པོ་དེ་ཉིད་བཤད་པ་
ལ། ཡང་དག་མཐའ་ནི་འདུས་བྱས་ཀྱི། །རྣམ་པ་ཐམས་ཅད་དབེན་པ་སྟེ། །ཞེས་བྱ་བ་ནི།
དོན་དམ་པར་རོ། །ཀུན་རྫོབ་ཏུ་འདུས་བྱས་ཡོད་དོ་ཞེས་སྟོན་པ་ནི། ཉོན་མོངས་ལས་དང་རྣམ་
སྨིན་དོན། །སྤྲིན་ལ་སོགས་པ་བཞིན་དུ་བརྗོད་ཅེས་བྱ་བ་སྟེ། གློ་བུར་བའི་མཚན་ཉིད་ཀུན་
རྫོབ་ཏུ་ཡོད་པའོ། །ཉོན་མོངས་སྤྲིན་འདྲ་ཞེས་བྱ་བ་ནི། གློ་བུར་བ་སྟེ་རེས་འགའ་བ་དང་ཁྱད་
པར་བྱེད་པ་དང་། རང་བཞིན་དང་མ་འདྲེས་པའི་ཕྱིར་རོ་བྱ་བའོ། །ལས་ནི་རྨི་ལམ་ལོངས་སྤྱོད་
བཞིན་ཞེས་བྱ་བ་ནི། ཕྱིན་ཅི་ལོག་གི་བསྐྱེད་པ་དང་། ཕྱིན་ཅི་ལོག་གི་དམིགས་པའི་ཕྱིར་རོ། །
ཕུང་པོ་སྒྱུ་མ་སྤྲུལ་པ་བཞིན་ཞེས་བྱ་བ་ནི། རྐྱེན་ལ་ལྟོས་པ་དང་ཡང་དག་པར་མེད་པའི་ཕྱིར་རོ། །
དེ་ལྟར་དོན་དམ་པར་ཐམས་ཅད་སྟོང་པ་ཉིད་དང་། ཀུན་རྫོབ་ཏུ་སྤྲིན་དང་འདྲ་བར་ཡོད་པར་
བརྗོད་པས། བདེན་པ་གཉིས་རྣམ་པར་བཞག་པའི་སྒོ་ནས་དོན་དམ་པའི་སྟོང་པ་ཉིད་བསྟན་
ཏོ༑ ༑ །
ད་ནི་དེ་ལྟར་བསྟན་པའི་དོན་དམ་པ་དང་ཀུན་རྫོབ་དེ་ཉིད་ལ་དམིགས་ནས་
འཕགས་པའི་ཆོས་རབ་ཏུ་འབྱུང་བས་ན་དོན་དམ་པར་སྟོང་པ་ཉིད་དེ་ཡང་རྒྱུ་དེ་ཉིད་དུ་རྣམ་
པར་འཇོག་པ་མི་འགལ་བ་སྟོན་པ་ནི། སྔར་ནི་དེ་ལྟར་རྣམ་གཞག་ནས་ཞེས་བྱ་བའོ། །ཉེས་པ་
ལྔ་དག་སྤང་བའི་ཕྱིར་ཞེས་བྱ་བ་ནི། སེམས་བསྐྱེད་པ་དང་། སྤྱོད་པ་རྗེས་སུ་སྒྲུབ་པ་དང་། དེ་
ཁོ་ན་ཡིད་ལ་བྱེད་པ་དང༌། ཆེད་དུ་བྱ་བ་ཐོབ་པའི་གེགས་ཏེ། བདག་ལ་བརྙས་པ་དང་།
གཞན་ཁྱད་དུ་གསོད་པ་དང་། མེད་པའི་དོན་ལ་སྒྲོ་འདོགས་པ་དང་། ཡོད་པའི་དོན་ལསྐུར་བ་
- 1 93-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འདེབས་པ་དང་། བྱམས་པ་ཆེན་པོ་དང་མི་ལྡན་པའོ། །དེ་ལ་དེ་ཁོ་ན་ཡིད་ལ་བྱེད་པ་ནི་མཐའ་
གཉིས་སྤངས་པ་ཡིན་པས་ཤེས་རབ་དང་ཡེ་ཤེས་གཉིས་ཡིན་ཏེ་ཤེས་རབ་ཀྱིས་ཀུན་ནས་ཉོན་
མོངས་པའི་དམིགས་པ་རྟོགས་པས། དེ་བཞིན་ཉིད་རྣམ་པར་མི་རྟོག་པར་ཡུལ་དུ་བྱེད་པ་དང་།
ཡེ་ཤེས་ཀྱིས་རྣམ་པར་བྱང་བའི་དམིགས་པ་རྟོགས་པས་ཀུན་རྫོབ་ཏུ་སྒྱུ་མ་ལ་སོགས་པ་ལྟར་
ཡོད་པར་ཡུལ་དུ་བྱེད་པའི་ཕྱིར་རོ། །ཆོས་ལྔ་སྐྱེས་ཕྱིར་དེ་ལས་ནི་སྟེ། རྒྱུ་དེས། བྱང་ཆུབ་ཏུ་
སེམས་བསྐྱེད་པས་ཁ་ན་མ་ཐོ་བ་མེད་པ་ཡིན་ཏེ། བདག་ཉིད་སྨད་པར་བྱ་བ་མ་ཡིན་པས།
སྐྱོན་མེད་པར་གྲུབ་པའི་ཕྱིར་རོ། །མཚུངས་ལྟ་ཞེས་བྱ་བ་ནི་བདག་དང་གཞན་མཉམ་པར་
བལྟ་བ་སྟེ། དེས་ན་གཞན་ཁྱད་དུ་གསོད་པ་ལ་སོགས་པ་ཉེས་པར་སྒྲུབ་པམེད་དོ། །ཤེས་
རབ་དང་ཡེ་ཤེས་ཀྱིས་ནི་སྐྱོན་མེད་ཡོན་ཏན་ལྡན་པ་དང་ཞེས་བྱ་བ་དེ་ལྟར་ངེས་པའོ། །བྱམས་
པ་ཆེན་པོས་ནི། བདག་དང་སེམས་ཅན་མཚུངས་བྱས་ཏེ་ཞེས་བྱ་བའོ། །དེ་ལྟར་བཟློག་པ་
ལྔས་སངས་རྒྱས་ཐོབ་བོ། །ཚིགས་སུ་བཅད་པ་དང་པོ་ཞེས་བྱ་བ་ནི་ཁམས་ཀྱི་སྐབས་ལ་ལྟོས་
པའི་དང་པོ་སྟེ། རྫོགས་སངས་རྒྱས་སྐུ་ནི་འཕྲོ་ཕྱིར་དང་། །ཞེས་བྱ་བའོ། །དེའི་དོན་དེ་བཞིན་
གཤེགས་པའི་སྙིང་པོ་སྟེ། དེའི་བཤད་པ་རྫོགས་སོ། ཁམས་ཀྱི་སྐབས་སོ།། །།
༈ བྱང་ཆུབ་ནིརྣམ་གཞག་རྣམ་པ་བརྒྱད་བསྟན་པ་དང་། བཤད་པས་སོ། །དེ་ལ་
དང་པོ་བསྟན་པ་ནི། དག་ཐོབ་ཅེས་བྱ་བ་ལ་སོགས་པའོ། །གློ་བུར་གྱི་སྒྲིབ་པ་དེ་ཉིད་རྣམ་པར་
དག་པ་ནི་དག་པ་སྟེ། ངོ་བོ་ཉིད་དོ། །དག་པའི་གནས་སྐབས་དེ་ཐོབ་པར་བྱེད་པ་ནི་ཐོབ་པ་སྟེ།
རྒྱུའོ། །སྒྲིབ་པ་གཉིས་དང་བྲལ་བ་ནི་བྲལ་བ་སྟེ། ཐོབ་པར་བྱེད་པའི་རྒྱུ་དེས་ཐོབ་པར་བྱ་བའི་
འབྲས་བུའི་མཚན་ཉིད་དོ། །རང་བཞིན་གྱིས་དག་པ་དེ་ཉིད་གློ་བུར་གྱི་སྒྲིབ་པ་དང་བྲལབནི་
ངོ་བོ་ཉིད་ཡིན་ནོ། །དེ་ནི་དག་པ་གཉིས་ཀའི་རང་བཞིན་ཏེ་སྔ་ན་གཏན་མེད་པའི་དག་པ་སྐྱེས་
པ་ནི་མ་ཡིན་ནོ། །འོ་ན་ཐོབ་པར་བྱེད་པའི་ལམ་གྱི་འབྲས་བུའི་མཚན་ཉིད་མི་རུང་ངོ་སྙམ་ན།
s2
- 1
9
4



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
གློ་བུར་གྱི་སྒྲིབ་པ་དང༌། བྲལ་བའི་ཆ་ནི་ལམ་གྱི་དགོས་པ་ཡིན་པར་སྟོན་པས་འབྲས་བུར་
བཞག་སྟེ། དེ་ནི་དག་པ་ཞེས་བྱ་བའི་ངོ་བོ་ཉིད་དང་། བྲལ་བ་ཞེས་བྱ་བ་འབྲས་བུའི་དོན་གྱི་
ཁྱད་པར་རོ། །རང་དང་གཞན་གྱི་དོན་རབ་ཏུ་གྲུབ་པ་ནི་ལས་ཏེ། ངོ་བོ་ཉིདདེ་ཡོད་ན་རང་གི་
དོན་ཕུན་སུམ་ཚོགས་པར་ཡང་རྣམ་པར་འཇོག་པ་དང༌། གཞན་གྱི་དོན་ཕུན་སུམ་ཚོགས་པ་
ཡང་སྐྱེ་བས་རྣམ་པར་བཞག་པ་དང་། བསྐྱེད་པར་བྱ་བ་དེ་རྣམ་པར་འཇོག་པ་དང་བསྐྱེད་པནི་
ལས་ཏེ་བྱེད་པའོ། །ཡང་ན་དང་པོ་གནས་གྱུར་པ་ལ་བརྟེན་ནས། དེའི་འོག་ཏུ་རང་གི་དོན་ཕུན་
སུམ་ཚོགས་པ་འགྲུབ་པར་གྱུར་པ་དང་པོའི་བསྐྱེད་པར་བྱ་བ་ཡང་ཡིན་ནོ། །འོན་ཀྱང་གནས་
དང་པོ་གྱུར་པ་ཉིད་ན་རང་གི་དོན་དེ་མ་ཚང་བ་མེད་པར་རྣམ་པར་གནས་པས། གནས་གྱུར་པ་
ནི་སྐྱེད་པར་བྱེད་པར་མི་འདོད་ཀྱི། དེ་ལ་བརྟེན་ནས་དེར་རྣམ་པར་འཇོག་གོ །རང་གི་དོན་ནི་
རྣམ་པར་བཞག་པར་བྱ་བ་ཡིན་པས་ལས་སུ་འཐད་དོ། །གང་ལ་བརྟེན་ནས་རང་གི་དོན་ཕུན་
སུམ་ཚོགས་པ་གྲུབ་པར་རྣམ་པར་འཇོག་པ་དང་། གཞན་གྱི་དོན་ཕུན་སུམ་ཚོགས་པ་གྲུབ་པ་
ཉིད་རབ་ཏུ་སྐྱེ་བའི་རྟེན་དེ་ནི་ཡོན་ཏན་ཡིན་ཏེ། དེ་དང་གནས་གྱུར་པ་ལྡན་པའི་དོན་ཏོ། །ཟབ་
པ་ཆོས་སྐུ་དང༌། རྒྱ་ཆེ་བ་ལོངས་སྤྱོད་རྫོགས་པ་སྟེ། ཤེས་བྱའི་རྣམ་པ་ཐམས་ཅད་མཁྱེན་
པའམ། སྟོབས་ལ་སོགས་པ་ཡོན་ཏན་རྒྱ་ཆེ་བ་དམ་པའི་རྟེན་ཡིན་པས་སོ། །བདག་ཉིད་ཆེན་
པོ་ནི་སྤྲུལ་པ་སྟེ། གཞན་གྱི་དོན་འབའ་ཞིག་སྒྲུབ་པའི་ཕྱིར་རོ། །དེ་ནི་འཇུག་པའོ། །དེ་ཉིད་ཀྱི་
ཁྱད་པར་བརྟག་པ་ནི། ཇི་སྲིད་དུས་ཞེས་བྱ་བ་དང་། ཕྱིན་ཅི་མ་ལོག་པ་ཇི་ལྟ་ཉིད་ཅེས་བྱ་བའོ།།
འདིར་གནས་ཡོངས་སུ་གྱུར་པ་ཉིད་ཀྱིས་གྲུབ་པར་བྱ་བའི་འབྲས་བུ་དང༌། ལས་གཉིས་ནི་
མེད་དེ། རང་དང་གཞན་གྱི་དོན་གྲུབ་པ་ཙམ་ཞིག་ནི་ལས་ཡིན་ལ། དེ་ལས་གཞན་པའི་འབྲས་
བུ་ཡང་མེད་པས་སོ། །གཞན་དག་ཏུ་ནི། གཙོ་བོར་གྱུར་པ་དུས་ཕྱིས་རབ་ཏུགྲུབ་པར་བྱ་བ་ལ་
ནི་འབྲས་བུར་འཇོག་ལ། དེའི་ཚེ་ཉིད་རབ་ཏུ་གྲུབ་པ་གཙོ་བོར་གྱུར་པ་ལ་ཕན་པའི་ཡན་ལག་
- 1
9 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ནི་ལས་སུ་འཇོག་གོ །
མདོར་བསྟན་པའི་དོན་ཏོ། །ངོ་བོ་དང་རྒྱུའི་དོན་འཆད་པ་ནི་ཚིགས་སུ་བཅད་
པ་འདི་ལ་དོན་ལྔས་སྟོན་ཏེ། ཡེ་ཤེས་དང་སྤངས་པ་དང༌། དེ་གཉིས་ལ་བརྟེན་པའི་ཡོན་ཏན་
དང༌། དེ་མངོན་དུ་བྱེད་པའི་གེགས་སྒྲིབ་པ་དང་། དེ་མངོན་དུ་བྱེད་པའི་རྒྱུ་སྒྲིབ་པའི་གཉེན་
པོའོ། །དེ་ལ་དང་པོ་བཞིས་ནི་ངོ་བོ་བསྟན་ལ། ཐ་མས་ནི་རྒྱུ་བསྟན་ཏོ། །དེ་ཡང་རང་བཞིན་
འོད་གསལ་ཞེས་བརྗོད་གང་ཡིན་ཉི་བཞིན་གྱུར་པ་ནི་སངས་རྒྱས་ཉིད་ཅེས་བྱ་བ་དང་། རང་
བཞིན་འོད་གསལ་ཞེས་བརྗོད་གང་ཡིན་མཁའ་བཞིན་གྱུར་པ་ནི་སངས་རྒྱས་ཉིད་ཅེས་བྱ་བ་
དང༌། རང་བཞིན་འོད་གསལ་ཞེས་བརྗོད་གང་ཡིན་ཉི་དང་མཁའ་བཞིན་གྱུར་པ་དེ། དྲི་མེད་
སངས་རྒྱས་ཡོན་ཏན་ཀུན་ལྡན་རྟག་བརྟན་གཡུང་དྲུང་གི་ཆོས་དང་ལྡན་པ་ནི་སངས་རྒྱས་ཉིད་
ཅེས་བྱ་བ་དང་། རང་བཞིན་འོད་གསལ་ཞེས་བརྗོད་པ་གང་ཡིན་ཉོན་མོངས་ཤེས་བྱའི་སྤྲིན་
ཚོགས་སྟུག་པོས་བསྒྲིབས་པ་ཡིས་ནི་སྒྲིབ་གྱུར་པ། །དེ་ཉིད་ཉི་དང་མཁའ་བཞིན་གྱུར་ཏེདྲི་
མེད་སངས་རྒྱས་ཡོན་ཏན་ཀུན་ལྡན་རྟག་བརྟན་གཡུང་དྲུང་ནི་སངས་རྒྱས་ཉིད་དོ་ཞེས་བྱ་བ་
ནས། ཡེ་ཤེས་དང༌། སྤངས་པ་དང༌། དེ་ལ་བརྟེན་པའི་ཡོན་ཏན་དང་། དེ་ཡང་སྔན་མེད་པ་
སྐྱེས་པ་ནི་མ་ཡིན་གྱི་སྔོན་སྒྲིབ་པ་དང་བཅས་པའི་གནས་སྐབསན་ཡོད་པ་ཉིད་བརྗོད་པས་ནི་
ངོ་བོ་བསྟན་ཏོ། །དེའི་རྒྱུ་ནི་དེ་ནི་ཆོས་ལ་མི་རྟོག་པའི་ཡེ་ཤེས་དང་། དེའི་རྗེས་ལ་ཐོབ་པརྣམ་
འབྱེད་ཡེ་ཤེས་ཏེ་མི་རྟོག་པའི་ཡུལ་རྣམ་པར་དཔྱོད་པའི་ཡེ་ཤེས་ལ་བརྟེནནས་ཐོབགོ །
སངས་རྒྱས་ཉིད་ནི་དབྱེར་མེད་པ། དག་པའི་ཆོས་ཀྱིས་རབ་ཕྱེ་བ་ཞེས་བྱ་བནི། དེ་བཞིན་ཉིད་
དང་རྣམ་པར་དབྱེར་མེད་པ། དྲི་མས་རང་བཞིན་གྱིས་མ་གོས་པས་དག་པ་སྟེ། སྤངས་པ་དང་
ཡེ་ཤེས་དང་དེ་ལ་བརྟེན་པའི་ཡོན་ཏན་གྱིས་རབ་ཏུ་ཕྱེ་བའོ། །དེ་ཉིད་ནི་མཁའ་བཞིནཏེ་ཞེས་
བྱ་བས་གསལ་བར་བྱེད་དོ། །རྣམ་པར་དག་པའི་ངོ་བོ་ཉིད་དུ་བཞག་པ་དེ་ལས། བྲལབའི་
- 1
9
6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
མཚན་ཉིད་ལམ་གྱི་འབྲས་བུར་བཞག་པ་དེའི་ཁྱད་པར་བསྟན་པའི་ཕྱིར། རྣམ་པར་དག་པའི་
ཞེས་བྱ་བ་སྨོས་སོ། །འདིའི་དོན་ནི་རང་བཞིན་དང་དྲི་མ་སྤངས་པའི་རྣམ་པར་དག་པ་གཉིས་
ཀ་བསྡོམས་པ་ནི་ངོ་བོ་ཡིན་ནོ་ཞེས་བྱ་བའོ། །དེ་ཡང་དྲི་མ་མཐའ་དག་དང་བྲལ་བའི་ཕྱིར་རོ་
ཞེས་བྱ་བའི་བར་གྱིས་བསྟན་ཏོ། །དེའི་ཕྱོགས་གཅིག་དྲི་མ་མེད་པའི་རྣམ་པར་དག་པའི་ཆ་
ནས་ལམ་གྱི་འབྲས་བུའི་མཚན་ཉིད་དུ་སྟོན་པ་ནི། དེ་ལ་དྲི་མ་མེད་པའི་རྣམ་པར་དག་པ་ཞེས་
བྱ་བའོ། །ཚིགས་སུ་བཅད་པ་འདི་གཉིས་ཀྱིས་ནི་རྣམ་པར་མི་རྟོག་པ་དང་རྗེས་ཐོབ་ཀྱི་འབྲས་
བུ་ཉོན་མོངས་པ་དག་པས། དེ་ལ་ལྡོག་པའི་ཆོས་དང་ལྡན་པ་དང་། ཤེས་བྱའི་སྒྲིབ་པ་དག་
པས་དེ་ལས་ལྡོག་པའི་ཆོས་ཀྱི་སྐུ་ཐོབ་པ་གཉིས་སྟོན་ཏོ། །འདིར་རང་བཞིན་གྱི་རྣམ་པར་དག་
པ་དང་། རང་བཞིན་དུ་གནས་པའི་ཡོན་ཏན་དེ་ལ་བརྟེན་པ་ནི་འབྲས་བུར་མི་འཇོག་གི་ངོ་བོ་
ཙམ་དུ་འཇོག་ལ། སྤངས་པས་རབ་ཏུ་ཕྱེ་བའི་དག་པ་དང་། དེ་ལ་བརྟེན་པའི་ཡོནཏནནི་བྲལ་
བའི་འབྲས་བུ་ཞེས་བརྗོད་པ་ཡིན་ནོ། །དེས་ན་ཡོན་ཏན་ཡང་བྲལ་བ་དང་ལྷན་ཅིག་དབྱེར་
མེད་པས་བྲལ་བ་ཁོ་ན་ཡིན་པས་མི་འགལ་ལོ། །ཉོན་མོངས་པ་དག་པ་ཡང་རྣམ་པ་གསུམ་
གྱིས་སྟོན་ཏེ། འདོད་ཆགས་སྤངས་ནས་བསམ་གཏན་ཐོབ་པ་དང༌། ཞེ་སྡང་སྤངས་ནས་
བྱམས་པ་དང་སྙིང་རྗེ་ཐོབ་པ་དང་། གཏི་མུག་སྤངས་ནས་ཤེས་རབ་ཀྱི་སྣང་བ་ཐོབ་པརྣམས།
ཆུ་མཚོ་དང་ཟླ་བ་དང༌། ཉི་མ་གསུམ་གྱིས་རིམ་པར་བསྟན་པའོ། །དེ་ལྟར་ཉོན་མོངས་པ་
སྤངས་ནས་དེ་དང་འགལ་བའི་གཉེན་པོ་རབ་ཏུ་གྲུབ་པ་ནི་ཉོན་མོངས་པ་སྤངས་པའོ། །ཤེས་
བྱའི་སྒྲིབ་པ་སྤངས་ནས་ཆོས་ཀྱི་སྐུ་ཐོབ་པ་ཞེས་བྱ་བ་ནི། དེ་ལ་བརྟེན་པའི་གཟུགས་སྐུཐོབ་པ་
ཡང་དོན་གྱིས་རྟོགས་པའོ། །དེས་ན་སྐུ་གསུམ་ཐོབ་པ་བསྟན་ཏོ། །
དེ་ཡང་། ཐུབ་པ་ཁྱུ་མཆོག་དང་། སྦྲང་རྩི་དང་སྙིང་པོ་དང༌། གསེར་གྱི་དཔེ་
བཞིས་ནི་ཆོས་ཀྱི་སྐུ་ཐོབ་པ་བསྟན་ཏོ། །ཐུབ་པ་ཁྱུ་མཆོག་གིས་ནི་ཤེས་བྱའི་སྒྲིབ་པ་རྣམ་པར་
，
- 1 9 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དག་པའི་རང་བཞིན་སྤངས་པ་བསྟན་ཏོ། །སྦྲང་རྩི་སྙིང་པོས་ནི་ཡེ་ཤེས་གཉིས་པོ་ཇི་ལྟ་བ་དང་
ཇི་སྙེད་པ་ཤེས་པ་བསྟན་ཏེ། ཤིན་ཏུ་ཞིམ་པའི་ཆོས་ཀྱི་རོ་སྟེར་བ་དང་། ཤེས་བྱ་མཐའ་དག་
ཤེས་པའི་སྒྲིབ་པ་དང་བྲལ་བས་སོ། །གསེར་གྱིས་ནི་དེ་བཞིན་ཉིད་རང་བཞིན་གྱིས་དག་པ་
ཡོངས་སུ་གྱུར་པ་བསྟན་ཏོ། །དེ་ནི་ཆོས་སྐུའོ། །རིགས་ནི་གཉིས་ཏེ་རང་བཞིན་དུ་གནས་པ་
དང༌། བསྒྲུབས་པ་ལས་གྱུར་པའོ། །དེ་ལ་རང་བཞིན་དུ་གནས་པ་ནི་སྟོང་པ་ཉིད་ཡིན་ཏེ། དེ་
ནི་སྐྱེས་བུའི་བྱེད་པས་མ་སྒྲུབ་པར་ཆོས་ཉིད་དུ་གྲུབ་པའི་ཕྱིར་རོ། །དེའང་སངས་རྒྱས་ཀྱི་ཆོས་
བསྐྱེད་པའི་ནུས་པ་དང་ལྡན་པས་རིགས་སུ་བཞག་ཀྱང་དེ་བཞིན་ཉིད་ཁོ་ན་ཡིན་ནོ། །དེས་ན་
བསྒྲུབས་པ་ལས་གྱུར་པའི་དགེ་བའི་བག་ཆགས་ཉིད་སངས་རྒྱས་པ་ན་ཡོངས་སུ་གྱུར་ནས་
གནས་པ་ནི་ལོངས་སྤྱོད་རྫོགས་པ་དང་སྤྲུལ་པ་ཡིན་པས་ན། གཏེར་དང་ལྗོན་ཤིང་གི་དཔེས་
བསྟན་ཏོ། །ཡོན་ཏན་གྱི་ཆོས་ཀྱིས་གཞན་གྱི་དབུལ་བ་སེལ་བ་དང་། རྣམ་པར་གྲོལ་བའི་
འབྲས་བུ་གཞན་ལ་སྨིན་པར་བྱེད་པའི་ཕྱིར་རོ། །སྐུ་གསུམ་པོ་དེ་ཉིད། སྔོན་གྱི་རིགས་གཉིས་
ལ་ཡོད་པའི་ནུས་པ་གསུམ་གྱིས་ཡུལ་དུ་བཞག་པས། མདོར་བསྡུས་པ་ནི་རིན་པོ་ཆེའི་སྐུ་དང་།
ས་བདག་དང་། གསེར་གྱི་དཔེ་གསུམ་གྱིས་བསྟན་ཏོ། །དེ་ལྟར་རྣམ་པར་བཞགཔ་ཙམ་གྱིས་
དཔེ་ཐ་དད་པས་དོན་གཞན་དུ་བརྗོད་པར་ཟད་ཀྱི། དོན་ནི་དེ་བཞིན་ཉིད་གྱུར་པ་ཁོ་ན་སྤངས་
པའི་རང་བཞིན་རྟོགས་པའི་ཆོས་ཉིད་ཡིན་ལ། དེ་ཉིད་ཆོས་ཉིད་དུ་གནས་པའི་རིགས་ཡོངས་
སུ་གྱུར་པ་ཡང་ཡིན་ནོ། །ལས་ཀྱི་དབང་དུ་བྱས་ཏེ། དེའི་ལས་ཞེས་བྱ་བ་ནི། ཡེ་ཤེས་གཉིས་
པོའི་ལས་སོ། །གལ་ཏེ་གནས་གྱུར་པའི་ལས་བརྗོད་པར་བྱ་བ་མ་ཡིན་ནམ། ཡེ་ཤེས་ཀྱི་ལས་
ཡིན་ན་ཡེ་ཤེས་དེའི་འབྲས་བུར་བརྗོད་པ་དང་ཁྱད་པར་ཅི་ཡོད་ཅེ་ན། གནས་གྱུར་པ་ཉིད་ཀྱི་
ལས་སུ་སྟོན་པས་ཡེ་ཤེས་འབྲས་བུར་བཞག་པ་དང་ཁྱད་པར་ཡོད་ལ། ཡེ་ཤེས་ཀྱི་འབྲས་བུའི་
ལས་དེ་ཉིད་ཡེ་ཤེས་ཀྱི་ལས་སུ་ཡང་འགྱུར་བས་གནས་གྱུར་པའི་ལས་སུ་སྒྲུབ་པ་ན་ཡེ་ཤེས་
- 1 98



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
ཀྱི་ལས་སུ་བརྗོད་པས་དེ་ལྟར་སྟོན་པ་ཡང་མི་འགལ་ལོ། །གནས་གྱུར་པའི་ལས་ནི་བརྒྱུད་
ནས་ཡེ་ཤེས་ཀྱི་ལས་སུ་གྱུར་པས་ན། འབྲས་བུ་གནས་གྱུར་དེའི་ལས་ནི་ཡེ་ཤེས་ཀྱི་ཡང་ལས་
ཡིན་པས་དེའི་ལས་ཞེས་བརྗོད་དོ། །དེ་ལ་རྣམ་པར་མི་རྟོག་པའི་ཡེ་ཤེས་ཀྱི་འབྲས་བུའི་ལས་
ནི་རང་གི་དོན་གྲུབ་པ་ཡིན་ལ། དག་པའི་འཇིག་རྟེན་པའི་ཡེ་ཤེས་ཀྱི་འབྲས་བུའི་ལས་ནི།
གཞན་གྱི་དོན་གྲུབ་པའོ། །རང་གི་དོན་གྱི་སྒྲུབ་བྱེད་ནི་ཆོས་ཀྱི་སྐུ་ཡིན་ལ། གཞན་གྱི་དོན་གྱི་
སྒྲུབ་བྱེད་ནི་གཟུགས་ཀྱི་སྐུ་ཡིན་ནོ། །ཞེས་སྟོན་པ་ནི། དེ་ལ་རང་དང་གཞན་གྱི་དོན་ཕུན་སུམ་
ཚོགས་པ་གང་ཞེ་ན་ཞེས་བྱ་བ་སྟེ། དེ་ལྟ་ན་དེའི་བསྒྲུབ་བྱ་ནི་ལས་སུ་གྲུབ་པའོ། །སྐུ་གསུམ་པོ་
དེ་ཉིད་ནི་འབྲས་བུའི་དོན་དུ་བརྗོད་མ་ཐག་པ་ཁོ་ནའོ། །རང་དང་གཞན་གྱི་དོན་ཆོས་སྐུ་དང་
གཟུགས་སྐུས་རབ་ཏུ་གྲུབ་པར་གནས་པར་དེ་ལ་ལས་ཀྱི་དོན་དུ་རྣམ་པར་བཞག་པ་ལས་
བརྩམས་པའི་ཚིགས་སུ་བཅད་པའོ། ། །
ཆོས་སྐུ་ལ་གསུམ་སྟེ། སྤངས་པ་དང༌། ཡེ་ཤེསས་དང་། དེ་གཉིས་ལ་བརྟེན་
པའི་ཡོནཏནནོ། །དེ་ལཟག་པ་མེད་པ་ནི་སྤངས་པའོ། ཁྱབ་པནིཡེ་ཤེས་སོ། །འཇིགས་མེད་
ཆོས་ཅན་ཏེ་ཞེས་བྱ་བ་ནི། གཉིས་ཀའི་ཐུན་མོང་གི་རང་བཞིན་ཏེ། འདིས་ནི་སྤངས་པ་དང་ཡེ་
ཤེས་བསྟན་ཏོ། །དེ་གཉིས་ལ་བརྟེན་པའི་ཡོན་ཏན་ནི། བརྟན་ཞིང་རྟག་པ་འཕོ་མེད་ཅེས་བྱ་
བའོ། །གཟུགས་སྐུ་གཉིས་པོ་སྟོན་པ་ནི་གནས་ཞེས་བྱ་བ་སྟེ། གཞན་གྱི་དོན་གྲུབ་པའི་གནས་
སོ༑ ༑དེ་ཉིད་གསལ་བར་བྱེད་པ་ནི་དེ་བཞིན་གཤེགས་པ་མཁའ་བཞིན་ཞེས་བྱ་བ་ལསོགས་
པའོ། །རྣམ་གཉིས་རྣམ་གཅིག་ཞེས་བྱ་བ་ནི། ཟག་པ་མེད་པ་དང་ཁྱབ་པའི་རྣམ་པ་གཉིས་ནི་
རིམ་པ་བཞིན་རྣམ་པར་གྲོལ་བ་དང་། ཆོས་སྐུའི་རྣམ་པ་གཉིས་ཡིན་ལ། འཇིག་མེད་ཀྱི་རྣམ་
པ་གཅིག་ནི་གཉིས་ཀའི་ཐུན་མོང་བའི་དོན་ཏོ། །མྱགས་པ་ནི་དམན་པའི་རང་བཞིན་ཐོབ་པ་
སྟེ་རྒ་བའོ། །རྣམ་འགྱུར་གྱི་ཉོན་མོངས་པའི་བག་ཆགས་ཀྱིས་ཀུན་ཏུ་སྤྱོད་པ་བསྟེན་པའོ། །
-199-



，
བ རྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཆད་པ་ནི་སྔོན་གྱི་མཐའ་ཆད་པ་སྟེ་སྐྱེ་བའོ། །འཕོ་བ་ནི་སྲིད་པ་གཞན་དུ་འགྲོ་བ་སྟེ་འཆི་བའོ། །
དྲི་མེད་ཤེས་ཏེ་ཞེས་བྱ་བ་ནི་གནས་ཞེས་བྱ་བ་འཆད་པས་གཟུགས་སྐུ་སྟོན་པའོ། །དེས་ན་
གཟུགས་སྐུགཞན་དོན་གྱི་སྒྲུབ་བྱེད་དུ་བརྗོད་པ་ན་དེས་བསྒྲུབ་པར་བྱ་བའི་ལསགོ་བར་བྱས་
པ་ཡིན་ནོ། །དེ་བཞིན་དུ་ཡེ་ཤེས་དང་སྤངས་པ་དང་། དེ་ལ་བརྟེན་པའི་ཡོན་ཏན་རང་གི་དོན་
སྒྲུབ་པ་ཆོས་སྐུའི་རང་བཞིན་དུ་བརྗོད་པས་དེའི་སྒྲུབ་པར་བྱ་བ་རང་དོན་ལས་སུ་བསྟན་པར་
འགྱུརཏེ། དེ་ལྟར་ན་སྐུ་གསུམ་བསྟན་པ་ལས་སྟོན་པའོ། །སངས་རྒྱས་ནམ་མཁའི་མཚན་ཉིད་
དེ་ཞེས་བྱ་བ་ནི་ཐུན་མོང་མ་ཡིན་པའི་ཆོས་དང་ལྡན་པའོ། །ཆོས་དེ་ཡང་གང་ཞེ་ན། དོན་དམ་
པའི་ཡོན་ཏན་ཡིན་གྱི། མཚན་དང་དཔེ་བྱད་ནི་མ་ཡིན་ཞེས་སྟོན་པ་ནི། དེ་བཞིན་གཤེགས་པ་
རྣམས་ཀྱི་ཞེས་བྱ་བའོ། །ཚིགས་སུ་བཅད་པ་འདིས་ནི་དོན་དམ་པའི་ཡོན་ཏན་གཉིས་སྟོནཏེ།
སྤངས་པས་རབ་ཏུ་ཕྱེ་བ་དང་། རང་བཞིན་དུ་གནས་པའོ། །དང་པོ་ཡང་ལྔ་སྟེ། ཟབ་པའི་ཁྱད་
པར་དང༌། རྟོག་པའི་ཁྱད་པར་དང་། བདེ་བའི་ཁྱད་པར་དང༌། ཡེ་ཤེས་ཀྱི་ཁྱད་པར་དང་།
སྤངས་པའི་ཁྱད་པར་རོ། །དེ་ལ་བསམ་མེད་ཅེས་བྱ་བ་ནི་དང་པོའོ། །རྟག་བརྟན་ཞི་བ་གཡུང་
དྲུང་ནི་རྟག་པའོ། །རབ་ཞི་ནི་སྡུག་བསྔལ་ཞི་བ་སྟེ་བདེ་བའོ། ཁྱབ་པ་ནི་ཇི་སྙེད་པ་ཤེས་པ།
རྟོག་བྲལ་ནི་ཇི་ལྟ་བ་ཤེས་པ་སྟེ། དེ་གཉིས་ནི་ཡེ་ཤེས་སོ། །ནམ་མཁའ་བཞིན། གས་
མེད་ཀུན་ཏུ་ཐོགས་མེད་རྩུབ་རེག་སྤངས་ཞེས་བྱ་བ་ནི། ཉོན་མོངས་དང་ཤེས་བྱ་དང་སྙོམས་
པར་འཇུག་པའི་སྒྲུབ་པ་གསུམ་དང་བྲལ་བ་སྟེ། སྤངས་པའི་ཁྱད་པར་རོ། །རང་བཞིན་དུ་
གནས་པ་ཡངརྣམ་པ་བཞི་སྟེ། མངོན་དུ་བྱར་མེད་པ་དང་རྟགས་ལས་དཔག་ཏུ་མེད་པ་དང་།
རྣམ་པར་དག་པའི་ཡོནཏན་གྱི་རང་བཞིན་དང་། དྲི་མ་མེད་པའི་སྤངས་པའི་རང་བཞིན་ཏེ། དེ་
ཡང་བལྟར་མེད་པ་དང་གཟུང་དུ་མེད་པ་དང་དགེ་བ་དང་། སངས་རྒྱས་དྲི་མ་མེད་ཅེས་བྱ་བས་
བསྟན་ཏོ། །ནམ་མཁའ་ལྟ་བུ་ཞེས་པ་ནི་ཐུན་མོང་མ་ཡིན་པའོ། །འདུས་མ་བྱས་པའི་རྟག་པའོ།
- 2_0_0



-
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
ཐབས་ཆེན་པོ་ནི་དགེ་བ་སྒྲུབ་པ་ལ་མཁས་པའོ། །སྙིང་རྗེ་ནི་སེམས་ཅན་ལ་བརྩེ་བའོ། །ཡེ་
ཤེས་ནི་ཤེས་བྱ་ཤེས་པའོ། །དེ་གསུམ་ཉིད་ནི་ཡོངས་སུ་སྦྱོང་བའི་ཁྱད་པར་ཏེ། དག་པར་བྱེད་
པའི་ཐབས་ཀྱི་རྣམ་པའོ། །འདིར་ཆོས་ཀྱི་སྐུ་ནི་མཚན་ཉིད་ལྔ་དང་ཡོན་ཏན་ལྔས་སྟོན་ཏོ། །
དང་པོ་ནི་འདུས་མ་བྱས་པ་དང་། ཐ་མི་དད་པ་དང་། ཕྱིན་ཅི་མ་ལོག་པ་དང་། སྒྲིབ་པ་དག་པ་
དང་། རང་བཞིན་གྱིས་འོད་གསལ་བའོ། །འོད་གསལ་བ་ཡང་རྣམ་པ་གསུམ་གྱིསཏེ། རང་
བཞིན་གྱིས་སྒྲིབ་པ་མེད་པ་དང༌། དམིགས་པར་བྱ་བ་མ་ཡིན་པ་དང་། དམིགས་པར་བྱ་བའོ།།
དེ་ཡང་ཐོག་མ་དབུས་མཐའ་མེད་ཅིང་རྣམ་དབྱེར་མེད། །ཅེས་བྱ་བའི་ཚིགས་སུ་བཅད་པ་
གཅིག་གིས་བསྟན་ཏོ། །ཡོནཏན་ལྡནི་རྒྱ་ཆེ་བ་དང་། གྲངས་མང་བ་དང༌། རྟོགས་པར་དཀའ་
བ་དང་། ཐུན་མོང་མ་ཡིན་པ་དང་། དག་པའི་མཐར་ཕྱིན་པ་སྟེ། གཞལ་མེད་ཅེས་བྱ་བ་ལ་
སོགས་པའི་ཚིགས་སུ་བཅད་པ་གཅིག་གིས་བསྟན་ཏོ། །ལོངས་སྤྱོད་རྫོགས་པ་ཡང་མཚན་
ཉིད་ལྔས་སྟོན་ཏོ། །གསུང་བརྗོད་པ་རྒྱུན་མི་ཆད་པ་དང༌། སྐུ་སྣང་བ་རྒྱུན་མི་ཆད་པ་དང་།
མཛད་པ་སྒྲུབ་པ་རྒྱུན་མི་ཆད་པ་དང༌། དེ་རྣམས་ལ་ལྷུན་གྱིས་གྲུབ་པར་འཇུག་པ་དང་། སྐུ་
དང་གསུང་དང་མཛད་པ་དུ་མར་སྟོན་ཀྱང་དེའི་རང་བཞིན་དང་བྲལ་བའོ། །དེ་ཡང་སྣ་ཚོགས་
དམ་ཆོས་འོད་ཟེར་མངའ་བའི་སྐུར་ཞེས་བྱ་བ་ནི་དང་པོ་དང་གཉིས་པ་བསྟན་ཏེ། གསུང་གི་
ཁྱད་པར་དང་ལྡན་པའི་སྐུ་མཛད་པ་པོར་བསྟན་པས་སོ། །འགྲོ་བའི་རྣམ་གྲོལ་དོན་གྲུབ་ལ་
བརྩོན་པ་ཞེས་བྱ་བས་ནི་གསུང་མཛད་པ་པོའོ། །དེ་ཡང་ལྷུན་གྱིས་གྲུབ་པ་ནི། མཛད་ལཡིད་
བཞིན་ནོར་བུའི་རྒྱལ་བཞིན་ཏེ་ཞེས་བྱ་བས་བསྟན་ཏོ། །སྣ་ཚོགས་དངོས་དང་དེ་ཡི་རང་བཞིན་
མིན་བྱ་བས་ནི་ཐ་མ་བསྟན་ཏོ། །སྤྲུལ་པའི་སྐུ་ནི་འབྲས་བུ་རྣམ་པ་གསུམ་པོ་འདུན་པ་དང་སྨིན་
པ་དང་། རྣམ་པར་གྲོལ་བའི་རྒྱུ་ཡིན་པར་བསྟན་ཏོ། །ཆོས་སྐུའི་བཤད་པ་ནི་གསལ་ལོ། །
ལོངས་སྤྱོད་རྫོགས་པའི་བཤད་པ་ལས། སྣ་ཚོགས་ཆོས་ལ་རྫོགས་ལོངས་སྤྱོད།།
I
- 2 (0 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
རང་བཞིན་ཆོས་ནི་སྣང་ཕྱིར་དང་། །ཞེས་བྱ་བས་ནི། གསུངས་པ་དང་སྣང་བ་རྒྱུན་མི་ད་པ་
གཉིས་བསྟན་ཏེ། ཆོས་སྣ་ཚོགས་ལ་རྫོགས་པར་ལོངས་སྤྱོད་པས་ཏེ། སྤྱོད་པ་པོའི་རང་བཞིན་
གྱི་ཆོས་ཏེ། འབྲུ་མང་པོ་བའི་བསྡུ་བས་ཆོས་དང་ལྡན་པའི་སྐུ་སྣང་བའི་ཕྱིར་གོ །ཞེས་བྱ་བའི་
དོན་ཏོ། །ཐུགས་རྗེ་དག་པའི་རྒྱུ་མཐུན་པ། །འགྲོ་དོན་རྒྱུན་མི་ཆད་ཕྱིར་དང་། །ཞེས་བྱ་བ་ནི་
མཛད་པ་སྒྲུབ་པ་རྒྱུན་མི་ཆད་པར་བསྟན་ཏོ། །རྣམ་པར་རྟོག་མེད་ལྷུན་གྲུབ་པར། །འདོད་པ་
ཇི་བཞིན་ཡོངས་སྐོང་ཕྱིར། །ཞེས་བྱ་བས་ནི་དེ་གསུམ་ལ་རྣམ་པར་མི་རྟོག་པ་བསྟན་ཏོ། །ཡིད་
བཞིན་ནོར་མཐུའི་རྫུ་འཕྲུལ་གྱིས། །རྫོགས་པར་ལོངས་སྤྱོད་རྣམ་པར་གནས་ཞེས་བྱ་བ་ནི།
དེ་གསུམ་ཉིད་སྣ་ཚོགས་པར་སྣང་ཡང་སྣ་ཚོགས་དང་བྲལ་བར་བསྟན་ཏོ། །ལྔ་པོ་དེ་ཉིད་
བསྡུས་པ་ནི། བརྗོད་སྟོན་ཞེས་བྱ་བའོ། །དེའི་ངོ་བོར་མི་སྟོན་ལ་ཞེས་བྱ་བ་འད་པ་ནི་ཇི་ལྟར་
ཚོན་ནི་ཞེས་བྱ་བའོ། །སྤྲུལ་པ་ཡང་སྤྲུལ་པའི་རང་བཞིན་ཉིད་སྟོན་པ་ནི། གས་རྗེ་ཆེན་པོས་
ཞེས་བྱ་བ་ནས། སྲིད་པ་ཇི་སྲིད་གནས་པར་སྟོན་ཞེས་བྱ་བའི་བར་རོ། །སྤྲུལ་པ་དེ་ཉིད་མྱངན་
ལས་འདས་པ་ལ་འདུན་པའི་རྒྱུར་སྟོན་པ་ནི་མི་རྟག་སྡུག་བསྔལ་ཞེས་བྱ་བ་ནས། རབ་འཇུག་
མཛད་ཅེས་བྱ་བའོ། །སྤྲུལ་པ་དེ་ཉིད་ཡོངས་སུ་སྨིན་པའི་རྒྱུར་སྟོན་པ་ནི་ཞི་བའི་ལམ་ལ་རབ་
ཞུགས་པ་ནས་ཐེག་པ་མཆོག་ལ་སྨིན་མཛད་དེ་ཞེས་བྱ་བའོ། །སྤྲུལ་པ་དེ་ཉིད་རྣམ་པར་གྲོལ་
བའི་རྒྱུ་ཡིན་པར་སྟོན་པ་ནི། བྱང་ཆུབ་མཆོག་ཏུ་ལུང་སྟོན་ཏོ། །ཞེས་བྱ་བ་སྟེ་ལུང་སྟོན་པའི་
རྣམ་པར་གྲོལ་བ་ཐོབ་པ་ཉིད་བརྗོད་པ་ཡིན་པས་སོ། །རྟག་པའི་དོན་ལ། གགས་སྐུ་རྟག་
པའི་རྒྱུ་བདུན་དང་། ཆོས་སྐུ་རྟག་པའི་རྒྱུ་གསུམ་མོ། །དང་པོ་ལ་ཡང་གཉིས་ཏེ། འཇིག་རྟེན་
ཡོངས་སུ་འཛིན་པའི་རྒྱུ་དང་འཇིག་རྟེན་མི་འདོར་བའི་རྒྱུའོ། །དང་པོ་ནི་བཞི་སྟེ། རྒྱུཚང་བ་
དང་དགོས་པ་མི་ལྡོག་པ་དང་། བཞེད་པ་མངའ་བ་དང་། ནུས་པ་མའ་བ་སྟེ། རྒྱུ་མཐའ་ཡས་
པ་དང༌། སེམས་ཅན་ཟད་པ་མེད་པ་དང་བརྩེ་བ་དང༌། འཕྲུལ་དང༌། ཞེས་བྱ་བ་དང་གྲངས་
- 2 0 2



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
བཞིན་ནོ། །འཇིག་རྟེན་མི་འདོར་བའི་རྒྱུ་ཡང་གསུམ་སྟེ། བླང་དོར་གྱི་ཡུལ་ལ་མ་དམིགས་པ་
དང༌། སྡུག་བསྔལ་གྱིས་མི་གནོད་པ་དང༌། ཉེས་པའི་དབང་དུ་མི་འགྲོ་བས་ཏེ། མཁྱེན་
དང་ཕུན་ཚོགས་ལྡན། ཆོས་ཀྱིདབང་ཕྱུག་ཅེས་བྱ་བ་གསུམ་དང་། གྲངས་བཞིན་ནོ། །ཆོས་སྐུ་
རྟག་པའི་རྒྱུ་གསུམ་ནི། གཉེན་པོས་ཐོབ་པ་དང༌། རང་བཞིན་དུ་གྲུབ་པ་དང་། དེ་བཞིན་ཉིད་
སླུ་བ་མེད་པའི་འབྲས་བུ་ཡིན་པ་སྟེ། འཆི་བའི་བདུད་བཅོམ་པ་དང་། ངོ་བོ་མེད་ཕྱིར་དང་།
འཇིག་རྟེན་མགོན་པོ་ཞེས་བྱ་བ་ཚིགས་གསུམ་དང་རིམ་པ་བཞིན་སྦྱར་རོ། །དེ་ལ་འཆི་བའི་
བདུད་བཅོམ་ཞེས་བྱ་བ་མི་འཇིག་པ་མེད་པའི་ཆོས་ཀྱི་དབྱིངས་སུ་མངོན་པར་བྱང་ཆུབ་པས་
འཆི་བ་མེད་པ་ལ་དབང་ཐོབ་པས་ཏེ། འདི་ནི་ཡེ་ཤེས་དང་སྤངས་པའི་རང་བཞིན་གཉེན་པོས་
ཐོབ་པའོ། །ངོ་བོ་མེད་པ་ཞེས་བྱ་བ་ནི་གཉེན་པོས་མངོན་དུ་མ་བྱས་པའི་ཚེ་ན་ཡང་དེ་བཞིན་
ཉིད་ལ། འདུས་བྱས་ཀྱི་མཚན་མ་ཐམས་ཅད་མེད་པའོ། །འཇིག་རྟེན་མགོན་པོ་ཞེས་བྱ་བནི་
སྤངས་པ་དང་རང་བཞིན་དེ་ཉིད་ནི། མྱ་ངན་ལས་འདས་པ་འདོད་པ་རྣམས་ཀྱི་མི་སླུ་བའི་
འབྲས་བུ་ཡིན་པས་ཏེ། གལ་ཏེ་དེ་ལན་ཅིག་མངོན་དུ་བྱས་ཀྱང་ཕྱིས་མི་གནས་པ་ཡིན་ན་ནི་སླུ་
བ་དང་བཅས་པར་འགྱུར་རོ། །དེས་ན་མི་སླུ་བའི་འབྲས་བུ་ནི་འགྲོ་བའི་མགོན་ཡིན་ལ། དེས་
ཀྱངགཏན་དུ་བརགྲུབ་པའོ། །དོན་འདི་ལ་དགོངས་ནས་འདུས་བྱས་ཐམས་ཅད་ནི་རྫུན་པ་སླུ་
བའི་ཆོས་ཅན་ཞེས་གསུངས་སོ། །བསམ་གྱིས་མི་ཁྱབ་པའི་དོན་ནི་རྣམ་པ་གཉིསཏེ། ཆོས་
ཉིད་བསམ་གྱིས་མི་ཁྱབ་པ་དང་། ཆོས་བསམ་གྱིས་མི་ཁྱབ་པའོ། །དང་པོ་ནི་ཆོས་ཀྱི་སྐུ་ཡིན་
ལ༑ ཕྱི་མ་གཟུགས་ཀྱི་སྐུ་ཡིན་ནོ། །དེ་ལ་རྒྱལ་ཡུལ་ཞེས་བྱ་བ་སངས་རྒྱས་ཉིད་ཀྱི་སྤྱོད་ཡུལ་
དུ་གྱུར་པའི་སྐུགསུམ་པོ་དེནི་འཕགས་པའི་མཆོག་བྱང་ཆུབ་སེམས་དཔའ་ཆེན་པོ་རྣམས་ཀྱིས་
ཀྱང་བསམ་གྱིས་མི་ཁྱབ་པའོ་ཞེས་བྱ་བ་ནི་བསམ་གྱིས་མི་ཁྱབ་པའི་དོན་ཉིད་བརྗོད་པའོ། །
འདི་ལ་གཏན་ཚིགས་ནི། ངག་ཡུལ་མིན་ཕྱིར་ཞེས་བྱ་བ་སྟེ། བརྗོད་པའི་ཞེན་ཡུལ་དུ་མགྲུབ་
>2 0 3,



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པའི་ཕྱིར་རོ་ཞེས་བྱ་བའོ། །དེ་ཉིད་ཀྱི་རྒྱུ་ཡང་དོན་དམ་གྱིས་བསྡུས་ཕྱིར་ཞེས་བྱ་བ་སྟེ། ཕྱིན་ཅི་
མ་ལོག་པའི་དམིགས་པ་ཡིན་པའི་ཕྱིར་རོ། །འདི་ཡང་ཕྱིན་ཅི་ལོག་གི་དམིགས་པ་མ་ཡིན་པའི་
དོན་ལ་དགོངས་སོ། །དེ་ཉིད་གསལ་བར་བྱེད་པ་ནི་རྟོག་གནས་མིན་ཕྱིར་ཞེས་བྱ་བས་སོ། །
འདིར་རྟོག་པ་ནི་ཕྱིན་ཅི་ལོག་ལ་འདོད་དེ། དོན་མེད་པའི་ཤེས་པ་འཁྲུལ་པ་ཐམས་ཅད་དོ། །
དེ་ལྟར་ཡང་ཡང་དག་མ་ཡིན་ཀུན་རྟོག་ཅེས་བཤད་པ་བཞིན་ནོ། །གནས་ནི་དམིགས་པའོ། །
དེའི་རྒྱུ་ཡང་དཔེ་ལས་འདས་པའི་ཕྱིར་ཅེས་བྱ་བ་སྟེ། དཔེ་དང་རྟགས་ལ་སོགས་པདོནགཞན་
གྱི་རྗེས་སུ་འབྲང་བའི་བློས་ཡུལ་དུ་བྱར་མེད་པའི་ཕྱིར་རོ། །འཁྲུལ་པའི་ཡུལ་ཐམས་ཅད་ནི་དེ་
མ་ཡིན་པ་ལ་དེར་འཛིན་པའི་བློས་རང་གི་ངོ་བོ་མི་སྣང་ཡང་འཛིན་པ་ཡིན་ནོ། །དེ་ལྟར་གཟུང་
བར་བྱ་བ་དེ་ཡང་དཔེ་དང་རྟགས་དང་སྒྲ་ལ་སོགས་པ་ལས་ཤེས་པར་བྱ་བས་ཁྱབ་པའོ། །དེ་
ཉིད་ལ་གཏན་ཚིགས་བླ་ན་མེད་པའི་ཕྱིར་ཞེས་བྱ་བ་སྟེ། འཇིག་རྟེན་ཐམས་ཅད་ལས་ཁྱད་
པར་དུ་འཕགས་པའི་ཕྱིར་རོ། །འཇིག་རྟེན་པ་ཐམས་ཅད་བླ་མ་དང་བཅས་པ་ཡིནཏེ། འཇིག་
རྟེན་ལས་འདས་པ་བླ་ན་ཡོད་པས་སོ། །དེ་ལྔས་ནི་ཆོས་སྐུ་སངས་རྒྱས་མ་ཡིན་པས་མི་
དམིགས་པ་བསམ་གྱིས་ཁྱབ་པར་བསྟན་ཏོ། །གལ་ཏེ་ཆོས་ཀྱི་སྐུ་གཞན་གྱིས་མི་དམིགསན་
འཇིག་རྟེན་ནས་སངས་རྒྱས་དམིགས་པ་ཇི་ལྟར་མི་འགལ་ཏེ། དེས་ན་ཆོས་ཀྱི་སྐུ་དེ་འཇིག་
རྟེན་ལས་འདས་པ་བླ་ན་མེད་པ་ཉིད་དུ་ཡང་མ་གྲུབ་བོ་སྙམ་ན། འདི་ལ་བརྗོད་པ་ནི་སྲིད་ཞེས་
མ་བསྡུས་ཕྱིར་ཞེས་བྱ་བའོ། །དེ་ལྟར་སྣང་བ་ནི་ཆོས་སྐུ་མ་ཡིན་གྱི་གཟུགས་སྐུ་ཡིན་ལ།
དེ་ཉིད་ཀྱང་སྣང་དུ་ཟིན་ཀྱང་མ་དག་པརྣམས་ཀྱིས་རང་བཞིན་རྟོགས་པར་མི་ནུས་པས་བསམ་
གྱིས་མི་ཁྱབ་བོ། །ཇི་ལྟར་ཞེས་པར་མི་ནུས་ཞེ་ན། སྲིད་པ་སྣང་ཡང་སྲིད་པ་དང་ཞི་བ་གཉིས་
ཀས་མ་བསྡུས་པའི་ཕྱིར་རོ། །འདིའི་བཤད་པ་ནི་ཤེས་པར་སླའོ། །བསམ་གྱིས་མི་ཁྱབ་པའི་
དོན་བསྟན་པ་དང་། བཤད་པ་དེ་ཉིད་བསྡུས་པ་ནི་བླ་མེད་ཡེ་ཤེས་ཞེས་བྱ་བ་ལ་སོགས་པའོ།
-
，
-20 4



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
ཐ་མའི་ཚུལ་འདི་ནི་ཞེས་བྱ་བ་ནི་རྣམ་གཞག་བརྒྱད་ཀྱི་ཐ་མ་བསམ་གྱིས་མི་ཁྱབ་པའི་རང་
བཞིན་ནོ། །བྱང་ཆུབ་ཀྱི་སྐབས་སོ།། །། །
༈ ཡོན་ཏན་ནི་རྣམ་པ་བཞི་སྟེ་རྟེན་གྱི་སྒོ་ནས་བསྟན་པ་དང་། དཔེའི་སྒོ་ནས་བཤད་
པ་དང༌། ལུང་གིས་སྒྲུབ་པ་དང་། དཔེ་བསྟན་པའི་དོན་བསྡུ་བའོ། །དང་པོའི་བསྟན་པ་དང་
བཤད་པའི་ཚིགས་སུ་བཅད་པ་གསུམ་མོ། །དཔེས་བཤད་པ་ལ་ཡང་གཉིས་ཏེ་བསྡུ་བ་དང་
དངོས་པོ་དང་། དཔེ་དང་མཐུན་པའི་ཆོས་རབ་ཏུ་བསྟན་པས་རྣམ་པར་དབྱེ་བའོ། །བསྡུ་བ་ནི་
སྡོམ་གི་ཚིགས་སུ་བཅད་པས་ཏེ། རྣམ་པར་དབྱེ་བའི་དོན་མདོར་བཞག་པའོ། །སྟོབས་ཀྱི་
དངོས་པོ་ཉིད་རབ་ཏུ་བསྟན་པ་ནི་ཚིགས་སུ་བཅད་པ་གཉིས་ཏེ། གནས་དང་གནས་མིན་ཞེས་
བྱ་ལ་སོགས་པའོ། །དེ་ལ་གནས་དང་གནས་མ་ཡིན་པ་མཁྱེན་པའི་སྟོབས་ནི། སྲིད་པ་དང་མི་
སྲིད་པ་མཁྱེན་པ་སྟེ། ལུང་བསྟན་པ་གཞན་དུ་མི་འགྱུར་བའི་རྒྱུའོ། །འདི་ནི་བྱང་ཆུབ་ཀྱི་
སེམས་དང་། བྱང་ཆུབ་ཀྱི་སེམས་དཔའི་སྡོམ་པ་ལ་དམ་བཅས་པ་ལ་བསྟན་པ་ལས་གྲུབབོ། །
ལས་ཀྱི་རྣམ་པར་སྨིན་པ་མཁྱེན་པ་ནི། ལས་དང་འབྲས་བུ་འབྲེལ་བ་སོ་སོར་ངེས་པ་མཁྱེན་
པས་ཏེ་ལས་དང་འབྲས་བུ་སྣ་ཚོགས་པ་གསུངས་པའི་རྒྱུའོ། །དེ་ནི་ལས་དང་རྣམ་པར་སྨིན་པ་
ལ་ཡིད་ཆེས་པ་ལས་འགྲུབ་པའོ། །དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས་
ནི་རང་དང་གཞན་གྱི་དབང་པོ་དང་བརྩོན་འགྲུས་ཀྱི་བྱེ་བྲག་མཁྱེན་པས་ཏེ། དབང་པོ་དང་
མཐུན་པར་ཆོས་སྟོན་པའི་རྒྱུའོ། །དེ་ནི་སྔོན་དབང་པོའི་རིམ་པ་དང་མཐུན་པར་སྟོན་ཅིང་
ཞུགས་པ་ལས་གྲུབ་པའོ། ཁམས་སྣ་ཚོགས་མཁྱེན་པའི་སྟོབས་ནི། འཇིག་རྟེན་གྱི་ཁམས་སྣ་
ཚོགས་པའམ་རྒྱུ་སྣ་ཚོགས་པ་མཁྱེན་པ་སྟེ། ཁམས་ཇི་ལྟ་བ་བཞིན་སྟོན་པའི་རྒྱུའོ། །དེནི་སྔོན་
ཁམས་དང་མཐུན་པར་ཞུགས་པ་ལས་གྲུབ་བོ། །མོས་པ་སྣ་ཚོགས་མཁྱེན་པའི་སྟོབས་ནི།
མོས་པའི་རབ་ཏུ་དབྱེ་བ་ཐམས་ཅད་མཁྱེན་པསཏེ། བསམ་པ་དང་མཐུན་པར་སྟོན་པའི་རྒྱུའོ།།
- 2 05 -



ན་
，
་
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དེ་ནི་སྔོན་མོས་པ་ཇི་ལྟ་བ་བཞིན་ཞུགས་པ་ལས་གྲུབ་བོ། །ཐམས་ཅད་དུ་འགྲོ་བའི་ལམ་
མཁྱེན་པའི་སྟོབས་ནི། ཐེག་པ་སྣ་ཚོགས་དང་ལམ་སྣ་ཚོགས་རབ་ཏུ་མཁྱེན་པསཏེ། ག་པ་
དང་ལམ་རྗེས་སུ་མཐུན་པ་སྟོན་པའི་རྒྱུའོ། །འདི་ནི་སྔོན་ཐེག་པ་ཐམས་ཅད་ལ་གོམས་པ་ལས་
གྲུབ་བོ། །བསམ་གཏན་དང་རྣམ་པར་ཐར་པ་དང༌། ཏིང་ངེ་འཛིན་དང་སྙོམས་པར་ཞུགས་པ་
དང་ཀུན་ནས་ཉོན་མོངས་པ་དང་རྣམ་པར་བྱང་བ་དང་ལྡན་པ་ཐམས་ཅད་མཁྱེན་པའི་སྟོབས་
ནི༑ གང་ཟག་གཞན་གྱི་དེ་དག་མཁྱེན་པས་ཏེ། དེ་དག་ཇི་ལྟ་བར་སྟོན་པའི་རྒྱུའོ། །སྔོན་གྱི་
ཏིང་ངེ་འཛིན་ལྷུར་ལེན་པ་ལས་གྲུབ་བོ། །སྔོན་གྱི་གནས་རྗེས་སུ་དྲན་པའི་སྟོབས་ནི། བདག་
དང་གཞན་གྱི་དེ་རྗེས་སུ་དྲན་པའི་སྟོབས་ཏེ། སྔོན་གྱི་རྒྱུ་ལས་བྱུང་བའི་དགེ་བ་ཆུད་མགཟོན་
པ་ལས་གྲུབ་བོ། །འཆི་འཕོ་བ་དང་སྐྱེ་བ་མཁྱེན་པའི་སྟོབས་ནི་ལྷའི་མིག་གི་མངོན་པར་ཤེས་
པ་སྟེ། སེམས་ཅན་ལ་སྣང་བར་གྱུར་ཅིང་ཐམས་ཅད་ལ་དོན་ཇི་ལྟ་བ་བཞིན་དུ་བསྟན་པ་ལས་
གྲུབ་བོ། །ཟག་པ་ཟད་པ་མཁྱེན་པའི་སྟོབས་ནི། ཟག་པ་ཐམས་ཅད་ཟད་པ་མཁྱེན་པའི་སྟེ།
ཟག་པ་ཟད་པའི་དོན་དུ་ཆོས་བསྟན་པ་ལས་གྲུབ་བོ། །སྟོབས་ཀྱི་དཔེ་དང་མཐུན་པའི་ཆོས་
བརྗོད་པ་ནི་གནས་དང་གནས་མིན་ཞེས་བྱ་བའི་ཚིགས་སུ་བཅད་པ་གཅིག་གོ །འདིན་ནུས་
པའི་སྒོ་ནས་རྡོ་རྗེ་དང་འདྲ་བར་སྟོན་པའོ། །དེ་ལ་གནས་དང་གནས་མ་ཡིན་པ་མཁྱེན་པ་ནས་
ཀུན་ཏུ་འགྲོ་བའི་ལམ་མཁྱེན་པའི་བར་དྲུག་གིས་ནི་ཤེས་བྱའི་སྒྲིབ་པ་གོ་ཆ་ལྟ་བུ་འབིགས་
པས་ན་རྡོ་རྗེ་དང་འདྲའོ། །བསམ་གཏན་དང་རྣམ་པར་ཐར་པ་ལ་སོགས་པ་མཁྱེན་པདང།
སྔོན་གྱི་གནས་རྗེས་སུ་དྲན་པ་དང༌། ལྷའི་མིག་གསུམ་གྱིས་ནི་སྙོམས་པར་འཇུག་པའི་སྒྲིབ་པ་
རྩིག་པ་ལྟ་བུ་འཇིགས་པས་རྡོ་རྗེ་དང་འདྲའོ། །ཟག་པ་ཟད་པ་མཁྱེན་པའི་སྟོབས་ཀྱིསནི་ཉོན་
མོངས་པའི་སྒྲིབ་པ་ཤིང་ལྟ་བུ་གཅོད་པས་རྡོ་རྗེ་དང་འདྲའོ། །མི་འཇིགས་པ་བཞིའི་དངོས་པོ་
ནི༑ ཚིགས་སུ་བཅད་པ་གཉིས་ཀྱིས་སྟོན་ཏོ། །དང་པོ་ནི་ཆོས་ཀྱི་དཔེ་མཁྱུད་དང་བྲལ་བ་དང་།
- 2 0 6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
བར་དུ་གཅོད་པའི་ཆོས་ལ་མ་བརྟེན་པ་དང༌། དཀར་པོ་ལ་མོས་ཤིང་རྣམ་པར་བྱང་བའི་ལམ་
དུ་ཞུགས་པ་དང་། ང་རྒྱལ་སྤངས་པའི་རྒྱུ་ལས་རིམ་པ་བཞིན་དུ་བྱུང་པའི་རང་བཞིན་ཅན་ཆོས་
ཐམས་ཅད་བྱང་ཆུབ་པར་དམ་བཅས་པ་ལ་མི་འཇིགས་པ་དང་། བར་དུ་གཅོད་པའི་ཆོས་ལུང་
བསྟན་པ་ལ་མི་འཇིགས་པ་དང་། ངེས་པར་འབྱུང་བའི་ལམ་སྟོན་པ་ལ་མི་འཇིགས་པ་དང་།
ཟག་པ་ཟད་པ་ལ་དམ་བཅས་པ་ལ་མི་འཇིགས་པ་རྣམས་རིམ་པ་བཞིན་བསྟན་ཏོ། །གཉིས་
པས་ནི་མི་འཇིགས་པ་བཞི་ལས་བྱུང་པའི་བཤད་པའི་ཡུལ་དང༌། དགོས་པ་བསྟན་ཏོ། །མི་
འཇིགས་པའི་དཔེ་དང་འདྲ་བའི་ཆོས་བརྗོད་པ་ནི། རི་དྭགས་དབང་པོ་ཇི་ལྟར་ཞེས་བྱ་བའོ། །
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་དངོས་པོ་ནི། འཁྲུལ་དང་ཅ་ཅོ་ཞེས་བྱ་བ་
སོགས་པའི་ཚིགས་སུ་བཅད་པ་ལྔས་བསྟན་ཏོ། །འཁྲུལ་བ་མི་མངའ་བ་ནི། སྐུ་དང་གསུང་
དང་ཐུགས་ཕྱིན་ཅི་ལོག་པ་མི་མངའ་སྟེ། ལམ་སྟོན་པའི་སེམས་ཅན་ལ་ལམ་མངོན་པར་སྟོན་
པ་ལ་སོགས་ལས་གྲུབ་བོ། །ཅ་ཅོ་མི་མངའ་བ་ནི། རྩོམ་པ་དང་རྩོད་པ་ལུས་དང་ངག་དང་ཡིད་
ལ་མི་མངའ་བ་སྟེ་རྩོད་པ་མེད་པ་ལྷུར་ལེན་པ་ལ་སོགས་པ་ལས་གྲུབབོ། །བསྙེལ་བ་མི་མངའ་
བ་ནི། དྲན་པ་རྨོངས་པ་མི་མངའ་བས་ཐམས་ཅད་སྐད་ཅིག་ལ་མཁྱེན་པསཏེ། རྗེས་སུ་དྲན་པ་
དྲུག་བསྒོམས་པ་ལས་གྲུབ་བོ། །ཐུགས་མཉམ་པར་མ་བཞག་པ་མི་མངའ་བ་ནི། གཏུཏིང་
ངེ་འཛིན་ལ་རྩེ་གཅིག་པ་སྟེ། ཕ་རོལ་གྱི་སེམས་བསྲུང་བ་ལ་སོགས་པ་ལས་གྲུབ་བོ། །ཐ་དད་
པའི་འདུ་ཤེས་མི་མངའ་བ་ནི། མཚན་མར་འཛིན་པ་མེད་པ་སྟེ། ཕྱིན་ཅི་ལོག་གི་འདུ་ཤེས་
སྤངས་པ་ལས་གྲུབ་བོ། །སོ་སོར་མ་བརྟགས་པའི་བཏང་སྙོམས་མེད་པ་ནི། རྗེས་སུ་ཆགས་པ་
དང་ཁོང་ཁྲོ་བ་མེད་པས་རྟག་ཏུ་བཏང་སྙོམས་པས་ཏེ། སྔོན་བཏང་སྙོམས་གོམས་པ་ལས་གྲུབ་
བོ༑ །དེ་བཞིན་དུ་འདུན་པ་དང༌། བརྩོན་འགྲུས་དང༌། དྲན་པ་དང་། ཏིངངེ་འཛིན་དང་།
ཤེས་རབ་དང་། རྣམ་པར་གྲོལ་བ་དང༌། རྣམ་པར་གྲོལ་བའི་ཡེ་ཤེས་མ་ཉམས་པ་དྲུག་དང་།
- 2 0 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ལུས་དང་ངག་དང་ཡིད་ཀྱི་ཕྲིན་ལས་གསུམ་ཡེ་ཤེས་སྔོན་དུ་འགྲོ་བ་དང་། འདས་པ་མ་འོངས་
པ་དང་། ད་ལྟར་བྱུང་བ་ལ་ཡེ་ཤེས་མ་ཆགས་མ་ཐོགས་པར་འཇུག་པ་སྟེ། ག་པོ་དེ་དག་རང་
རང་གི་རྒྱུ་ལས་བྱུང་པ་ཡང་མདོ་ཇི་ལྟ་བ་བཞིན་ནོ། །སངས་རྒྱས་ཀྱི་ཆོས་མ་འདྲེས་པ་བཅོ་
བརྒྱད་ཀྱི་དཔེ་དང་ཆོས་འདྲ་བར་བརྗོད་པ་ནི། ས་སོགས་ལ་ཡོད་ཅེས་བྱ་བའི་ཚིགས་སུ་
བཅད་པས་བསྟན་ཏོ། །ཚིགས་སུ་བཅད་པ་འདིའི་དོན་ནི། ཕྱེད་དང་པོས་ནི་ས་ལ་སོགས་པའི་
འབྱུང་བ་བཞི་དང་ནམ་མཁའ་ཁྱད་པར་ཕན་ཚུན་མི་འདྲ་བར་བརྗོད་དོ། །ཚིགས་རྐང་གསུམ་
པས་ནི་འཇིག་རྟེན་སྤྱོད་ཡུལ་ཉིད་ལ་སོགས་པ་སྤྱིའི་ཆོས་འདྲ་བ་ཡང་ཡོད་པར་བརྗོད་དོ། །
ཚིག་རྐང་བཞི་པས་ནི་དེ་བཞིན་གཤེགས་པའི་ཆོས་ནི་མཚན་ཉིད་ཀྱིས་ཀྱང་ཐུན་མོང་མ་ཡིན་
པར་བརྗོད་དོ། །དེས་ན་ས་ལ་སོགས་པ་ལས་ནམ་མཁའ་ཁྱད་པར་དུ་འཕགས་པ་བས་ཀྱང་དེ་
བཞིན་གཤེགས་པའི་ཆོས་འཇིག་རྟེན་ལས་ཆོས་ཁྱད་པར་དུ་འཕགས་སོ་ཞེས་བརྗོདདོ། །
མཚན་སུམ་ཅུའི་དངོས་པོ་ནི་ལེགས་གནས་ཞེས་བྱ་བ་ལ་སོགས་པའོ། །དེ་ལ་ལེགས་གནས་
ཞེས་བྱ་བ་ནི། ཞབས་ཤིན་ཏུ་གནས་པ་སྟེ། ཡི་དམ་ལ་བརྟན་པའི་རྒྱུ་ལས་གྲུབ་བོ། །འཁོར་
ལོས་མཚན་པ་ནི་ཕྱག་དང་ཞབས་འཁོར་ལོའི་མཚན་མངའ་བ་སྟེ། སྦྱིན་པ་སྣ་ཚོགས་བསགས་
པ་ལས་གྲུབ་བོ། །ཡངས་ཤིང་ཞབས་ལོང་མི་མངོན་དང་ཞེས་བྱ་བ་ནི། ཞབས་ཀྱི་རྟིང་པ་
ཡངས་ཤིང་ཞབས་བྱིན་གྱིས་མཐོ་བ་སྟེ། གཞན་ཁྱད་དུ་མ་བསད་པ་ལས་གྲུབའོ། །སོར་མོ་
རིང་དང་ཞེས་བྱ་བ་ནི། ཕྱག་དང་ཞབས་ཀྱི་སོར་མོ་རིང་བ་སྟེ། སེམས་ཅན་བསྐྱབས་པ་ལས་
གྲུབ་བོ། །ཕྱག་ཞབསནི། དྲ་བ་ཡིས་ནི་འབྲེལ་བ་དང་ཞེས་བྱ་བ་ནི། གཞན་གྱི་འཁོར་མ་ཕྱེ་བ་
ལས་གྲུབ་བོ། །པགས་འཇམ་གཞོན་ཤ་ཅན་ལེགས་ཉིད་ཅེས་བྱ་བ་ནི་ཕྱག་དང་ཞབས་གཞོན་
ཞིང་འཇམ་ལ་ལེགས་པ་སྟེ། བདོག་པ་སྣ་ཚོགས་བྱིན་པ་ལས་གྲུབ་བོ། །སྐུན་བདུན་དག་མཐོ་
བདང་ཞེས་བྱ་བ་ནི་ཕྱག་ཞབས་ཀྱི་བོལ་བཞི་དང་། མགུལ་གྱི་ལྷུནགཉིས་དང་ལྟག་པ་མཐོ་བ་
- 2 (0
8



，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
སྟེ༑ བཟའ་བ་དང་བཅའ་བ་དང་བཏུང་བ་ཞིམ་པོ་བདེ་བ་བྱིན་པ་ལས་གྲུབ་བོ། །བྱིན་པ་ཨེན་
ཡ་འདྲ་ཞེས་བྱ་བ་ནི་སངས་རྒྱས་ཀྱི་ཆོས་བཟུང་བ་ལས་གྲུབ་བོ། །གསང་གླང་པོ་བཞིན་དུ་
སྦུབས་སུ་ནུབ་ཅེས་བྱ་བ་ནི། གསང་ཚིགས་སྲུང་བ་དང་། འཁྲིག་པ་སྤངས་པ་ལས་གྲུབ་བོ། །
རོ་སྟོད་སེང་གེ་དང་འདྲ་ཞེས་བྱ་བ་ནི། དགེ་བའི་ལས་རྒྱ་ཆེན་པོ་མཐར་གྱིས་སྤྱད་པ་ལས་གྲུབ་
བོ༑ ༑ཐལ་གོང་བར་མེད་རྒྱས་པ་ཞེས་བྱ་བ་ནི། ཕྲག་སོ་ཤིན་ཏུ་རྒྱས་པ་སྟེ། དགེ་བའི་ཆོས་
ཡང་དག་པར་སྤྱད་པ་ལས་གྲུབ་བོ། །དཔུང་མགོ་ལེགས་ཟླུམ་ཞེས་བྱ་བ་ནི་ཕྲག་པའི་ལྷུན་
མཛེས་པར་གྲུབ་པ་སྟེ། མི་འཇིགས་པ་སྦྱིན་པས་དབུགས་དབྱུང་བ་ལས་གྲུབ་བོ། །ཕྱག་
འཇམ་ཟླུམ་ཞིང་མཐོ་དམའ་མེད་པས་དང༌། ཕྱག་རིང་དང་ཞེས་བྱ་བ་ནི། ཕྱག་མ་བཏུད་པར་
པུས་མོར་སླེབས་པ་སྟེ། གཞན་གྱི་བྱ་བའི་གྲོགས་ལ་སྤྲོ་བ་ལས་གྲུབ་བོ། །ཡོངས་སུ་དག་པའི་
སྐུ༔ འོད་ཀྱི་དཀྱིལ་འཁོར་དང་ལྡན་ཞེས་བྱ་བ་ནི་སྐུ་རྣམ་པར་དག་པ་སྟེ། དགེ་བ་བཅུ་ངོམས་
མེད་པར་སྤྱད་པ་ལས་གྲུབ་བོ། །མགྲིན་པ་ནི་དྲི་མེད་དུང་འདྲ་ཞེས་བྱ་བ་ནི། ནད་པ་ལསྨན་སྣ་
ཚོགས་བྱིན་པ་ལསགྲུབ་བོ། །མཚན་འདིགཉིས་ནི། ཤེས་རབ་ཀྱི་ཕརོལ་ཏུ་ཕྱིན་པ་ལ་སོགས་
པ་ལས་མི་འབྱུང་ངོ༌། །འགྲམ་པ་རི་དྭགས་རྒྱལ་པོ་འདྲ་ཞེས་བྱ་བ་ནི། དགེ་བའི་རྩ་བ་ལས་
ཡོངས་སུ་སྦྱོར་བ་ལས་གྲུབ་བོ། །ཚེམས་ནི་བཞི་བཅུར་མཉམ་པ་དང་ཞེས་བྱ་བནི། སེམས་
ཅན་ལ་བསམ་པ་མཉམ་པར་སྦྱིན་པ་ལས་གྲུབ་བོ། །རབ་དང་ཚེམས་ཐགས་བཟང་བ་དང་
ཞེས་བྱ་བ་ནི། སེམས་ཅན་བསྡུས་པ་ལས་གྲུབ་བོ། །རྣམ་དག་ཚེམས་མཉམ་ཉིད་དང་ཞེས་བྱ་
བ་ནི། ཡིད་དུ་འོང་བའི་ནོར་བྱིན་པ་ལས་གྲུབ་བོ། །མཆེ་བ་རབ་མཆོག་དཀར་བ་ཉིད་ཅེས་བྱ་
བ་ནི། ཚེམས་དཀར་བ་སྟེ། ལས་གསུམ་བསྲུངས་པ་ལསགྲུབབོ། །ལྗགས་རིང་ཞེས་བྱ་བནི།
བདེན་པའི་ཚིགས་བསྲུངས་པ་ལས་གྲུབ་བོ། །མཐའ་མེད་བསམ་མེད་པ་རོ་བྲོ་བའི་མཆོག་
ཉིད་དང་ཞེས་བྱ་བ་ནི། ཡིད་དུ་འོང་བའི་བྲོ་བ་བྱིན་པ་ལས་གྲུབ་བོ། །རང་བྱུང་ཀ་ལ་པིང་ཀ་
1
- 2 0 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཡི༑ ༑སྒྲ་དང་ཚངས་པའི་དབྱངས་ཉིད་དང་ཞེས་བྱ་བ་ནི། འཇམ་ཞིང་དགའབའི་ཚིག་སྨྲས་པ་
ལས་གྲུབ་བོ། །སྤྱན་བཟང་ཨཏྤལ་ཞེས་བྱ་བ་ནི། སྤྱན་མཐོན་མཐིང་དང་ལྡན་ཞིང་དཀར་ནག་
དབྱེས་པ་སྟེ། བྱམས་པ་དང་ལྡན་ཞིང་ཐམས་ཅད་བསྲུངས་པ་ལས་གྲུབ་བོ། ཁྱུ་མཆོག་རྫི་འདྲ་
དང་ཞེས་བྱ་བ་ནི། རྫི་མ་བའི་ལྟ་བུ་སྟེ། བསམ་པ་གཡོ་སྒྱུ་མེད་པ་ལས་གྲུབ་བོ། །ཞལ་མཛེས་
དྲི་མེད་མཛོད་སྤུ་དཀར་ལྡན་པ་ཞེས་བྱ་བ་ནི། བསྔགས་པར་འོས་པ་རྣམས་ལ་བསྔགས་པ་
ལས་གྲུབ་བོ། །གཙུག་ཏོར་དབུ་ལྡན་ཞེས་བྱ་བ་ནི། བླ་མ་ལ་གུས་པ་ལས་གྲུབ་བོ། །དག་ཅིང་
སྲབ་པ་དང་། པགས་པ་གསེར་གྱི་མདོག་འདྲ་སེམས་ཅན་མཆོག་ཅེས་བྱ་བ་ནི། ཆོས་ཡང་
དག་པ་འཚོལ་བ་ལ་སེམས་ལས་སུ་རུང་བ་དང་། ཡིད་དུ་འོང་བའི་གོས་དང་མལ་སྟན་བྱིན་པ་
ལསགྲུབབོ། །པགས་པ་དག་ཅིང་སྲབ་པ་འདི་ལ་པགས་པའི་མདོག་ཤིན་ཏུ་འཇམ་པ་ཞེས་བྱ་
བ་སྟེ། པགས་པ་གསེར་གྱི་མདོག་ཉིད་དང་ཐ་དད་དུ་ཡང་ཁ་ཅིག་ནས་བཤད་དོ། །བ་སྤུ་
ལེགས་ཕྲ་འཇམ་ཞིང་རེ་རེ་ནས། །སྐུ་ཡི་གྱེན་དུ་གཡས་སུ་འཁྱིལ་བ་དང་ཞེས་བྱ་བནི། འདུ་
འཛི་སྤངས་པ་ལས་རེ་རེ་གྲུབ་པའོ། །དགེ་བའི་ཆོས་བླངས་པ་སྤེལ་ཞིང་མ་འགྲིབ་པར་བྱས་
པས་གྱེན་དུ་ཕྱོགས་པའོ། །མཁན་པོ་དང་སློབ་དཔོན་དགེ་བའི་བཤེས་གཉེན་གྱི་གདམས་ག་
མཐུན་པར་བཟུང་བས་གཡས་སུ་འཁྱིལ་བའོ། །དབུ་སྐྲ་དྲི་མེད་རིན་ཆེན་མཐོན་མཐིང་བཞིན་
ཞེས་བྱ་བ་ནི། ཀུན་ལ་སྙིང་བརྩེ་ཞིང་ཆང་ལ་སོགས་པ་སྤངས་པ་ལས་གྲུབའོ། །འདིའང་ཤེས་
རབ་ཀྱི་ཕ་རོལ་ཏུ་ཕྱིན་པ་ལས་མཚན་དུ་མ་གསུངས་སོ། །ནྱ་གྲོ་རྫོགས་པའི་ལྗོན་ཤིང་དཀྱིལ་
འཁོར་འདྲ་ཞེས་བྱ་བ་ནི། བདག་དང་གཞན་ཏིང་ངེ་འཛིན་ལ་སྦྱར་བ་ལས་གྲུབ་བོ། །ཀུན་ཏུ་
བཟང་པོ་དཔེ་མེད་དྲང་སྲོང་ཆེ། །སྲེད་མེད་བུ་ཡི་སྟོབས་མངའ་མཁྲེགས་པའི་སྐུ་ཞེས་བྱ་བནི།
སྐྱེས་བུ་ཆེན་པོ་མཚན་མཐུ་ཆེན་པོའི་སྐུ་ཀུན་ནས་མཛེས་པ་སྟེ། དེ་བཞིན་གཤེགས་པའི་སྐུ་
གཟུགས་བྱས་པ་དང༌། མཆོད་རྟེན་ཞིག་པ་གསོས་པ་དང༌། འཇིགས་པ་རྣམས་དབུགས་ཕྱུང་
-2 1_0



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡་
བ་དང༌། སེམས་ཅན་མི་མཛའ་རྣམས་བསྡུམས་པ་ལས་གྲུབ་བོ། །འདི་ལ་སྐུ་ཆེཞིང་དྲང་ཞེས་
ཀྱང་འབྱུང་སྟེ། སྐུ་ཁྲུ་བདུན་དུ་འཕགས་ཤིང་དྲང་བའོ། །ཡང་ན་མདོ་སྡེ་ཁ་ཅིག་ནས་སྐུ་མདུན་
མཐོ་བ་ཞེས་བྱ་བ་ནི་མེད་པར། པགས་པ་སྲབ་པ་དང་གསེར་མདོག་འདྲ་བ་གཉིས་སུ་ཕྱི་
སྟེ་སུམ་ཅུ་རྩ་གཉིས་སུ་བརྗོད་དོ། །། །
༈ ཕྲིན་ལས་ནི་རྣམ་པ་གསུམ་གྱིས་སྟོན་ཏོ། །ལྷུན་གྱིས་གྲུབ་པ་དང་རྒྱུན་མི་ཆད་
པའི་དོན་བསྟན་པ་དང་། བཤད་པ་དང་། དཔེས་སྒྲུབ་པའོ། །དང་པོ་ལྷུན་གྱིས་གྲུབ་པའི་དོན་
བསྟན་པ་ནི། གདུལ་བྱའི་ཁམས་དང་ཞེས་བྱ་བའི་ཚིགས་སུ་བཅད་པ་གཅིག་གོ། །འདིར་
གདུལ་བྱ་སེམས་ཅན་གྱི་རྒྱུ་དང་རང་བཞིན་ནི་ཁམས་སོ། །འདུལ་བའི་ཐབས་ནི་གང་གིས་
འདུལ་བའི་རྣམ་པ་སྟེ། ཞི་བ་དང་དྲག་པོ་ལ་སོགས་པའི་སྦྱོར་བ་དང་ཆ་བྱད་ལ་སོགས་པའོ། །
གདུལ་བྱའི་ཁམས་ཀྱི་གདུལ་བའི་བྱ་བ་ནི་གདུལ་བྱའི་ཁམས་ལ་བསྒྲུབ་པར་བྱ་བའི་དགོས་པ་
སྟེ་༑ མངོན་པར་མཐོ་བ་དང་ངེས་པར་ལེགས་པ་ལ་སོགས་པའོ། །དེའི་ཡུལ་དང་དུས་ནི་
གདུལ་བྱའི་ཡུལ་དང་དུས་སོ། །དོན་ལྔ་པོ་དེ་ལ་རྟོག་པ་མེད་པ་ནི་ལྷུན་གྱིས་གྲུབ་པའོ། །རྒྱུན་
མི་ཆད་པའི་དོན་བསྟན་པ་ནི། ཡོད་ཏན་རིན་ཆེན་མཆོག་ཚོགས་དང་ལྡན། ཞེས་བྱ་བའི་
ཚིགས་སུ་བཅད་པའོ། །འདིའི་དོན་ཡང་དཔེ་དྲུག་དང༌། དོན་དྲུག་དང༌། དཔེ་དོན་གྱི་ཆོས་
མཐུན་པ་དྲུག་དང་། སྤྱི་དོན་རྣམ་པ་གསུམ་སྟེ། དེ་ལྟར་རྣམ་པར་བཞག་པ་བཞིས་སྟོན་ཏོ། །
དཔེ་དྲུག་ནི་རྒྱ་མཚོ་དང༌། ཉི་མ་དང༌། ནམ་མཁའ་དང་། གཏེར་དང་། སྤྲིན་དང་། རླུང་ངོ་། །
ངེས་པར་འབྱིན་པར་བྱེད་པ་དང་། དེའི་ཉེ་བར་རྟོན་པར་བྱེད་པ་ཚོགས་དང་། དེའི་འབྲས་བུ་
བྱང་ཆུབ་ཆེན་པོ་དང་། བྱང་ཆུབ་ཀྱི་གནས་སེམས་ཅན་དང་། བྱང་ཆུབ་ལ་སྒྲིབ་པ་ཉོན་མོངས་
པ་དང་ཤེས་བྱའི་སྒྲིབ་པ་དང༌། དེ་འཇོམས་པར་བྱེད་པའི་ཐུགས་རྗེ་ཆེན་པོའོ། །དཔེ་དོན་གྱི་
ཆོས་མཐུན་པ་ནི། ས་རྣམས་ནི་ཡེ་ཤེས་ཀྱི་ཆུས་རྒྱས་པ་དང་། ཡོན་ཏན་རིན་པོ་ཆེའི་གནས་
t-
-2 1 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
ཡིན་པས་རྒྱ་མཚོ་དང་འདྲའོ། །ཚོགས་གཉིས་ནི་སེམས་ཅན་ཀུན་གྱི་ཉེ་བར་འཚོ་བར་གྱུར་
པས་ཉི་མ་དང་འདྲའོ། །བྱང་ཆུབ་ནི་དངོས་པོ་མེད་པའི་རང་བཞིན་ཅན་ཡིན་པསན། ཟབ་པ་
དང་རྒྱ་ཆེ་བའི་ཕྱིར་ནམ་མཁའ་དང་འདྲའོ། །སེམས་ཅན་རྣམས་ནི་སངས་རྒྱས་ཀྱི་ཆོས་རིན་པོ་
ཆེའི་འབྱུང་གནས་ཡིན་པས་གཏེར་འདྲའོ། །སྒྲིབ་པ་གཉིས་ནི་རེས་འགའ་བ་ཉིད་ཀྱིས་གློ་བུར་
བ་དང་སྒྲིབ་བྱེད་ཉིད་ཀྱིས་ཁྱབ་པར་བྱེད་པ་དང་། རང་བཞིན་མ་ཡིན་པ་ཉིད་ཀྱིས་ཡོངས་སུ་
མ་བསྒྲུབས་པས་སྤྲིན་དང་འདྲའོ། །ཐུགས་རྗེ་ནི་དེའི་འཐོར་བར་བྱེད་པས་རླུང་དང་འདྲའོ། །
དེ་ལ་ཡོན་ཏན་རིན་ཆེན་མཆོག་ཚོགས་དང་ལྡན་ཡེ་ཤེས་ཆུ་མཚོར་གྱུར་པའི་ཐེག་པ་མ་ལུས་
ངེས་པར་བསྒྲུབས་ཏེ་ཞེས་བྱ་བར་སྦྱར་རོ། །འདིས་ནི་རྒྱ་མཚོའི་དཔེས་ས་བཅུ་བསྟན་ཏོ། །
བསོད་ནམས་ཡེ་ཤེས་ཉི་འོད་ཅན་ཐེག་པ་མ་ལུས་ངེས་པར་བསྒྲུབས་ཏེ་ཞེས་བྱ་བསནི། ཉི་
མའི་དཔེས་ཚོགས་གཉིས་བསྟན་ཏོ། །ཐེག་པ་ནི་འདིས་འགྲོ་བར་བྱེད་པས་ན་ཐེག་པ་སྟེ་ལམ་
མོ༑ ༑དེ་ཡང་ས་དང་ཚོགས་གཉིས་ལ་འདོད་དོ། །ཐེག་པ་དེ་ལས་ཅི་ཞིག་འགྲུབ་ཅེ་ན།
མཐའ་དང་དབུས་མེད་རྒྱ་ཆེན་ནམ་མཁའ་ལྟར་ཁྱབ་པའི་སངས་རྒྱས་ཉིད་དོ། །ཞེས་གོ་བར་
བྱའོ། །འདིས་ནི་ནམ་མཁའི་དཔེས་བྱང་ཆུབ་བསྟན་ཏོ། །སངས་རྒྱས་ཉིད་དེ་སུ་ལ་ཡོད་ཅེ་ན།
བདག་ཉིད་དང་འདྲ་བར་སེམས་ཅན་མ་དག་པ་རྣམས་ལ་ཡང་ཁྱད་པར་མེད་པར་ཆོས་ཉིད་
གནས་སོ་ཞེས་སྟོན་པ་ནི། ཡོན་ཏན་དྲི་མ་མེད་གཏེར་སེམས་ཅན་ཀུན་ཁྱད་མེད་རྣམག་ཟིགས་
བྱ་བའོ། །འདིས་ནི་གཏེར་གྱི་དཔེས་སེམས་ཅན་བསྟན་ཏོ། །འོ་ན་སེམས་ཅན་དེ་རྣམས་ལ་
སངས་རྒྱས་ཆོས་ཉིད་དུ་ཡོད་ན། སྒྲུབ་ཅི་དགོས་སྙམ་ན། སྒྲིབ་པས་སྔོན་དུ་མགྱུར་པའི་ཕྱིར
སྒྲིབ་པ་དང་བྲལ་བའི་གནས་སྐབས་སུ་བསྒྲུབ་པར་བྱ་དགོས་སོ་ཞེས་སྟོན་པ་ནི། ཉོན་མོངས་
ཤེས་བྱའི་སྤྲིན་གྱི་དྲ་བ་ཞེས་གསུངས་སོ། །འདིསནི་སྤྲིན་གྱི་དཔེས་སྒྲིབ་པ་རྣམ་པ་བརྗོད་དོ། །
སྒྲིབ་པ་དེ་འཇོམས་པའི་གཉེན་པོ་སངས་རྒྱས་སྔ་མ་རྣམས་ཀྱི་ཐུགས་ རྗེ་ ཡིན་ནོ། །ཞེས་
-2 1 2



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོན་
གསུངས་པ་ནི་སངས་རྒྱས་རྣམས་ཀྱི་ཐུགས་རྗེའི་རླུང་གིས་རྣམ་པར་གཏོར་ཞེས་བྱ་བའོ། །
འདིས་ནི་རླུང་གི་དཔེས་ཐུགས་རྗེ་བརྗོད་དོ། །དཔེ་དྲུག་གིས་བསྟན་པའི་དོན་དྲུག་པོ་དེའི་ཕྱིར་
རོ༑ །དོན་བསྡུས་པ་གསུམ་ནི། རྟག་ཏུ་གནས་པའི་རྒྱུ་ལས་བྱུང་བ་དང་། རྟག་ཏུགནས་པའི་
ཆོས་ཉིད་ཐོབ་པ་དང་། རྟག་ཏུ་གནས་པའི་དོན་གྱིས་བསྒྲུབ་པར་བྱ་བའི་དོན་བྱེད་པས་སོ། །
དེ་ལ་ཆོས་དྲུག་བསྟན་པས་སངས་རྒྱས་ཀྱི་མཛད་པ་རྒྱུན་མི་ཆད་པར་ཇི་ལྟར་རྟོགས་པར་ནུས་
སྙམ་ན། ས་དང་ཚོགས་གཉིས་ཀྱིས་ནི་རྟག་ཏུ་རྒྱུན་མི་ཆད་པར་མཛད་པ་གནས་པའི་རྒྱུ་ལས་
བྱུང་བར་རྟོགས་སོ། །དེ་གཉིས་ནི་གཞན་གྱི་དོན་དུ་ངེས་པར་འབྱིན་པར་བྱེད་པ་དང་། གཞན་
གྱི་དོན་དུ་ངེས་པར་འབྱིན་པའི་རྟོན་པ་ཉིད་དུ་བསྒྲུབས་པས། དེ་གཉིས་ལས་བྱུང་བའི་འབྲས་
བུ་ཡང་རྟག་ཏུ་མི་འགྱུར་བར་གྲུབ་པ་སྟེ། གཞན་དོན་དུ་བསྒྲུབས་པའི་རྒྱུ་ལས་དེའི་འབྲས་བུ་
ཐོབ་པ་ནི་གཞན་ལ་ལྟོས་པར་མི་འཐད་པའི་ཕྱིར་རོ། །བྱང་ཆུབ་དང་སེམས་ཅན་བསྟན་པས་
ནི་རྟག་ཏུ་གནས་པའི་ཆོས་ཉིད་ཐོབ་པར་རྟོགས་ཏེ། བདག་དང་སེམས་ཅན་རྣམ་པར་དབྱེར་
མེད་པར་གཟིགས་པས་ནི་སེམས་ཅན་ཡལ་བར་དོར་ནས་བདག་ཉིད་ཞི་བར་མི་འགྲོ་བའི་
རང་བཞིན་ཡིན་པའི་ཕྱིར་རོ། །དེ་ནི་ཐ་དད་པར་མཐོང་བའི་སྔོན་དུ་འགྲོ་བ་ཅན་ཡིན་པས་སོ།།
ཉོན་མོངས་པ་དང་ཐུགས་རྗེ་བསྟན་པས་ནི། རྟག་ཏུ་གནས་པ་ལ་ལྟོས་ཏེ་འབྲས་བུ་སྒྲུབ་པར་
རྟོགས་ཏེ། འབྲས་བུ་ནི་སེམས་ཅན་ཐམས་ཅད་ཀྱི་སྒྲིབ་པ་སྤོང་བ་ཡིན་ལ། སྒྲིབ་པ་ཡང་མི་
ཟད་པས། དེའི་གཉེན་པོ་ཐུགས་རྗེ་ཡང་རྒྱུན་མི་ཆད་པའི་ཕྱིར་རོ། །ལྷུན་གྱིསགྲུབ་པ་དང་
རྒྱུན་མི་ཆད་པ་ཉིད་བསྟན་པའོ། །
དེའི་བཤད་པ་ཡང་། གང་ཞིག་གང་གིས་འདུལ་བའི་ཞེས་བྱ་བ་ལ་སོགས་པའོ། །
ཚིགས་སུ་བཅད་པ་གཉིས་ཀྱིས་ནི། ལྷུན་གྱིས་འགྲུབ་པ་བཤད་དོ། །ངེས་འབྱིན་དེའི་སྟོན་པ་
དང་ཞེས་བྱ་བ་ལ་སོགས་པ་ནི། རྒྱུན་མི་ཆད་པ་ཉིད་བཤད་དོ། །འདི་ལ་རྣམ་པརག་པ་མེད་
.
：
- 2 ] 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པའི་ཕྱིར་རོ་ཞེས་བྱ་བ་ཡན་ཆད་ཀྱིས་ནི་དོན་དྲུག་བསྟན་ཏོ། །ངེས་པར་འབྱིན་པས་ས་བཅུ་སྟེ་
ཞེས་བྱ་བ་ནས། རྐྱེན་ནི་ཐུགས་རྗེ་ཆེན་པོ་ཡིན། །ཞེས་བྱ་བ་ནི་དོན་དྲུག་པོ་དེ་ཉིད་བཤད་པའོ།
གནས་དྲུག་པོ་ནི་ཞེས་བྱ་བའི་ཚིགས་སུ་བཅད་པ་གཅིག་གིས་ནི། དཔེ་ག་བརྗོད་དོ། །ཤེས་
ཆུ་ཞེས་བྱ་བ་ལ་སོགས་པའི་ཚིགས་སུ་བཅད་པ་གསུམ་གྱིས་དཔེ་དོན་གྱི་ཆོས་འདྲ་བ་བསྟན་
ཏོ༑ །གཞན་གྱི་དབང་གི་ངེས་འབྱུང་དང་ཞེས་བྱ་བའི་ཚིགས་སུ་བཅད་པ་གཅིག་གིས་ནི།
དོན་དྲུག་པོ་དེ་ཉིད་བསྟན་པའི་སྤྱི་དོན་གསུམ་བསྟན་ཏོ། །དེ་ལ་གཞན་གྱི་དབང་གིས་ངེས་
འབྱུང་ཞེས་བྱ་བ་ནི། རྟག་ཏུ་རྒྱུན་མི་ཆད་པའི་རྒྱུ་ལས་བྱུང་བ་ཉིད་བསྟན་ཏོ། །བདག་དང་
སེམས་མཚུངས་གཟིགས་དང་ཞེས་བྱ་བས་ནི། རྟག་ཏུ་རྒྱུན་མི་ཆད་པའི་ཆོས་ཉིད་ཐོབ་པ་
བརྗོད་དོ། །མཛད་པ་ཡོངས་སུ་མ་རྫོགས་ཕྱིར་ཞེས་བྱ་བ་ནི། རྟག་ཏུ་རྒྱུན་མི་ཆད་པའི་འབྲས་
བུ་སྒྲུབ་པ་བརྗོད་དོ། །དེ་ལྟར་རྒྱུ་ལས་བྱུང་བ་དང༌། ཆོས་ཉིད་ཐོབ་པ་དང་། འབྲས་བུ་མཛད་
པའི་གཏན་ཚིགས་གསུམ་གྱིས་བསྒྲུབ་པར་བྱ་བའི་དོན་ཉིད་བརྗོད་པ་ནི། འཁོར་བ་སྲིད་དུ་
མཛད་མི་ཆད་ཅེས་བྱ་བའོ། །ལྷུན་གྱིས་གྲུབ་པ་དང་རྒྱུན་མི་ཆད་པའི་དོན་དེ་ཉིད་དཔེའི་སྒོ་
ནས་སྒྲུབ་པ་ནི་སྐྱེ་བ་དང་འགག་པ་མེད་པས་རབ་ཏུ་ཕྱེ་བ་གང་ཡིན་པ་ནི་སངས་རྒྱས་ཉིད་ཅེས་
འརྗོད་དོ། །ཞེས་བྱབའོ། །གང་དུ་བརྗོད་ཅེ་ན། འདུས་མ་བྱས་པའི་སྐབས་སུ། འཇམ་དཔལ་
སྐྱེ་བ་མེད་པ་དང་འགག་པ་མེད་པ་ཞེས་བྱ་བ་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཀྱི་ཚིགས་བླ་དྭགས་ཏེ། ཞེས་བྱ་བ་ལ་སོགས་པའི་མདོའི་
ཁུངས་དང་བཅས་ཏེ་བརྗོད་དོ། །དེའི་ཕྱིར་མདོ་དེ་ཉིད་ནས། དེ་བཞིན་གཤེགས་པ་རྟག་ཏུ་སྐྱེ་
མེད་ཆོས། །ཆོས་རྣམས་ཀུན་ཀྱང་དེ་བཞིན་གཤེགས་དང་འདྲ། །བྱིས་པའི་བློ་ཅན་མཚན་མར་
འཛིན་པ་རྣམས། །འཇིག་རྟེན་དག་ན་མེད་པའི་ཆོས་ལ་སྤྱོད། །དེ་བཞིན་གཤེགས་པ་ཟད་
མེད་དགེ་བ་ཡི། །ཆོས་ཀྱི་གཟུགས་བརྙན་ཡིན་ཏེ་འདི་ལ་ནི། །དེ་བཞིན་ཉིད་མེད་དེ་བཞིན་
- 2 | 4



，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
གཤེགས་པའང་མེད། །འཇིག་རྟེན་ཀུན་ན་གཟུགས་བརྙན་རབ་ཏུ་སྣང་། །ཞེས་གསུངས་སོ།
སྐྱེ་བ་མེད་པ་དང༌། འགག་པ་མེད་པ་དེ་ལ་ནི། སེམས་པ་དང་རྩོལ་བ་ཡང་མི་སྲིད་དོ། །དེས་ན་
འཇིག་རྟེན་འདིར་ཇི་ལྟར་ན་འདུས་མ་བྱས་པ་སྟེ། སྐྱེ་འགག་མེད་པ་དང༌། འཇུག་པ་མེད་པ་
སྟེ༑ རྟོག་པ་མེད་པའི་མཚན་ཉིད་སངས་རྒྱས་ཉིད་ལས་ལྷུན་གྱིས་གྲུབ་པར་འཇིག་རྟེན་ཇི་སྲིད་
དུ་རྣམ་པར་མི་རྟོག་པར་སངས་རྒྱས་ཀྱི་མཛད་པ་རྒྱུན་མི་ཆད་པར་འཇུག་ཅེས་སངས་རྒྱས་ཀྱི་
ཆེ་བའི་བདག་ཉིད་ཀྱི་ཆོས་ཉིད་ལས་བརྩམས་ཏེ། སྐྱེ་བོ་རྣམས་ཐེ་ཚོམ་དང་སོམ་ཉེ་སྐྱེ་བ་ན། །
ཐེ་ཚོམ་དང་སོམ་ཉི་སྐྱེས་པ་དག་ལ། སྐྱེས་འགག་མེད་པ་དང་། རྣམ་རྟོག་མེད་བཞིན་དུ་སངས་
རྒྱས་ཀྱི་མཛད་པ་ལྷུན་གྱིས་གྲུབ་པར་རྟག་ཏུ་མཛད་པ་ཞེས་བྱ་བ་སངས་རྒྱས་ཀྱི་ཡུལ་བསམ་
གྱིས་མི་ཁྱབ་པ་ལ་མོས་པ་བསྐྱེད་པའི་ཕྱིར་དཔེའི་བདག་ཉིད་ལས་བརྩམས་ཏེ་ཚིགས་སུ་
བཅད་པའོ། །
དཔེའི་སྐབས་འདི་ནི་རྣམ་པ་ལྔས་ངེས་པར་བྱ་སྟེ། དཔེ་མདོར་བསྟན་པ་དང་།
རྒྱས་པར་དབྱེ་བ་དང༌། དཔེའི་དགོས་པ་དང་། དཔེས་མཚོན་པར་བྱ་བའི་དོན་གྱི་རང་བཞིན་
དང༌། དཔེའི་གོ་རིམ་མོ། །དེ་ལ་དང་པོ་མདོར་བསྟན་པ་ནི། བརྒྱ་བྱིན་རྔ་སྤྲིན་ཞེས་བྱ་བ་ལ་
སོགས་པའོ། །འདི་ཡང་གྲངས་དང་གོ་རིམ་གཉིས་ཀྱིས་རིག་པར་བྱའོ། །དེ་ལ་ཅིའི་ཕྱིར་དཔེ་
འདི་དགུ་ཁོ་ནར་བཀོད་སྙམ་ན། དོན་རྣམ་པ་དགུ་ནི་འདི་དགུ་ཁོ་ནས་མཚོན་པར་ནུས་ཀྱི་མང་
ན་མི་དགོས་པ་དང༌། ཉུང་ན་མི་ནུས་པའི་ཕྱིར་རོ། །ཅི་ལྟར་ཞེ་ན། དང་པོ་གསུམ་གྱིས་ནི་རིམ་
པ་བཞིན་དུ། སྐུ་དང་གསུང་དང་ཐུགས་ཀྱི་ངོ་བོ་གསུམ་བསྟན་ཏོ། །ཚངས་པའི་སྤྲུལ་པསཞི་
སྐུ་གསུང་གི་ཕྲིན་ལས་རྣམ་པ་གཉིས་བསྟན་ཏོ། །ཉི་མས་ནི་ཐུགས་ཀྱི་ཕྲིན་ལས་བསྟན་ཏོ། །
ནོར་བུ་དང་སྒྲ་སྙན་དང་ནམ་མཁའ་གསུམ་གྱིས་ནི། ཐུགས་དང་གསུང་དང་སྐུའི་གསང་བ་
གསུམ་བསྟན་ཏོ། །གསང་བ་ཞེས་བྱ་བ་ནི་དོན་དམ་པའི་རང་བཞིན་ནོ། །ངོ་བོ་དང་ཕྲིན་ལས་
-2 1 5-



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དང་དེ་ཁོ་ན་གསུམ་གྱི་རྟེན་ནི་གནས་ཡོངས་སུ་གྱུར་པའི་རང་བཞིན་ཡིན་པས། དེ་ནི་སའི་
དཔེས་བསྟན་ཏོ། །དེ་ལྟར་ན་དཔེ་དགུ་ཁོ་ན་གདུལ་བྱའི་སོམ་ཉི་སེལ་བ་ལ་མཁོ་བས་ནརྣམ་
པ་དགུ་ཁོ་ནའོ། །འདི་ནི་འོག་ཏུ་གཞུང་ཉིད་ན་རྒྱས་པར་སྟོན་པས་རྟོགས་པར་བྱའོ། །གོ་རིམ་
ཡང་སྔ་མ་དང་མི་མཐུན་པས་ཕྱི་མས་སྤོང་བ་སྟེ་འོག་ནས་སྟོན་པ་བཞིན་ནོ། ། །
དཔེ་རྒྱས་པར་རྣམ་པ་དབྱེ་བ་ནི། མདོའི་གནས་ལྟ་བུའི་ཚིགས་སུ་བཅད་པ་འདིའི་
ཞེས་བྱ་བ་ལ་སོགས་ཏེ། དེའང་རྣམ་པ་དགུའོ། །དེ་ལས་དང་པོ་རྣམ་པར་དབྱེ་བནི། ཇི་ལྟར་
བེ་ཌཱུརྱ་ཞེས་བྱ་བ་ལ་སོགས་པའོ། །འདི་ལ་རྣམ་པ་གཉིས་ཏེ། རྣམ་པར་མི་རྟོག་པ་ཉིད་བརྒྱ་
བྱིན་ གྱི་དཔེས་བསྟན་པ་དང༌། སྐྱེ་འགག་མེད་པ་ཉིད་བསྟན་པའོ། །དང་པོ་དཔེ་དང་དོན་
བརྗོད་པའོ། །དཔེ་ཡང་རྣམ་པ་བཞིས་སྟོན་ཏོ། །ས་གཞི་དག་པས་གཟུགས་སྣང་བ་ཉིད་སྟོན་
པ་ནི། ཅི་ལྟར་བེ་ཌཱུར་ནས་དེར་མཐོང་ངོ་ཞེས་བྱ་བའི་བར་རོ། །སྣང་བའི་རྐྱེན་གྱིས་ཕན་པ་ལ་
འཇུག་པ་ཉིད་ནི། དེ་ནས་སྐྱེས་པ་བུད་མེད་ཚོགས་ཞེས་བྱ་བ་ནས་གནས་པར་འགྱུར་ཞེས་བྱ་
བའི་བར་རོ། །ཕན་པ་དེ་ཕྱིན་ཅི་ལོག་ཡིན་པ་ནི་དེ་དགེ་བའི་ལས་དེས་ན་ཞེས་བྱ་བ་ནས།
ལྷར་ནི་སྐྱེ་བར་འགྱུར་རོ་ཞེས་བྱ་བའོ། །གཟུགས་སྣང་བ་ལ་རྣམ་པར་རྟོག་པ་མེད་པ་ཉིདནི།
སྣང་བ་དེ་ནི་ནས་ཉེ་བར་གནས་ཞེས་བྱ་བའི་བར་རོ། །དེ་ནི་དཔེའོ། །དོན་བརྗོད་པ་ཡང་རྣམ་
པ་བཞི་སྟེ། སེམས་དག་པའི་དབང་གིས་རྒྱལ་བའི་གཟུགས་སྣང་བ་ནི། དེ་བཞིན་ནས་སེམས་
ཅན་རྣམས་ཀྱི་མཐོང་བར་འགྱུར་ཞེས་བྱ་བའི་བར་རོ། །སྣང་བའི་རྐྱེན་གྱིས་ཕན་པ་ལ་འཇུག་
པ་ནི། དེ་མཐོང་ནས་ཀྱང་འདོད་པའི་གོ་འཕང་མཐོང་བར་བྱེད་ཅེས་བྱ་བའི་བར་རོ། །སྣང་བ་
ལ་རྟོག་པ་མེད་པ་ཉིད་ནི་སྣང་བ་དེ་ནི་ནས་ཉེ་བར་གནས་ཞེས་བྱ་བའོ། །ཕན་པ་ཉིད་འཁྲུལ་པ་
ལས་ཡིན་པར་སྟོན་པ་ནི། འདི་ནི་ཞེས་བྱ་བ་ནས་ཡེ་ཤེས་མིག་གིས་མཐོང་བར་འགྱུར་ཞེས་བྱ་
བའི་བར་རོ། །སྐྱེ་འགག་མེད་པ་ཉིད་བརྒྱ་བྱིན་གྱི་དཔེས་སྟོན་པ་ནི། ཇི་ལྟར་ས་ཀུན་ཞེས་བྱ་བ་
- 2 1 6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
ལ་སོགས་པའོ། །དེའང་དཔེ་དང་དོན་གཉིས་སོ། །དང་པོ་ལ་གཉིས་ཏེ། དེ་ཁོ་ནར་མེད་ཀྱང་
གཞིའི་དབང་གིས་སྐྱེ་འགག་དང་ལྡན་པ་ལྟ་བུར་སྣང་བ་ཉིད་ནི། སླར་ཡང་མི་སྣང་འགྱུར་ཞེས་
བྱའི་བར་རོ། །སྣང་བ་དེ་ཕན་པའི་རྒྱུ་ཉིད་དུ་བསྟན་པ་ནི། དེ་དངོས་ཐོབ་ཕྱིར་ནས་འཐོར་བ་
ལྟར་གྱི་བར་རོ། །དཔེ་དེའི་དོན་བརྗོད་པ་ཡང་གཉིས་ཏེ། བསྟན་པ་དང་བཤད་པའོ། །དང་པོ་
ནི་ཚིགས་སུ་བཅད་པ་ཕྱེད་དོ། །བཻཌཱུརྱ་འདྲའི་སེམས་ལ་སྣང་བའི་ཐུབ་དབང་ཞེས་བྱ་བསནི།
དེ་མེད་ཀྱང་སེམས་ཀྱི་དབང་གིས་སྐྱེ་འགག་ཏུ་སྣང་བར་བརྗོད་དོ། །རབ་དགའི་སེམས་ལྡན་
ཞེས་བྱ་བ་ལ་སོགས་པནི་སྣང་བ་དེ་ཕན་པའི་རྒྱུར་བརྗོད་དོ། །
དེ་ཉིད་བཤད་པ་ནི་གསུམ་སྟེ། སེམས་ཀྱི་དབང་གིས་སྐྱེ་བར་སྣང་བ་དང་།
འགག་པར་སྣང་བ་དང་། དོན་བསྡུ་བའོ། །དང་པོན་ཇི་ལྟར་ནས་གཟུགས་བརྙན་འཆར་ཞེས་
བྱ་བའི་བར་རོ། །གཉིས་པ་གཙོར་སྟོན་པ་ནི་འགྲོ་བར་ནས་དབང་གིས་འཇུག་ཅེས་བྱ་བའོ། །
རང་སེམས་རང་འཇུག་ཅེས་བྱ་བནི་སྙོག་པ་མེད་པར་འཇུག་པའམ་སྙོག་པ་དང་བཅས་པར་
འཇུག་པ་སྟེ། དེ་ལྟར་གྱུར་པའོ། །དེའི་དབང་གིས་རིམ་པ་བཞིན་གཟུགས་བརྙན་འཆར་བ་
དངནུབ་པ་འཇུག་སྟེ། འཆར་ནུབ་ནི་སེམས་རྙོག་པ་མེད་པ་དང་ཡོད་པའི་རྗེས་སུ་བྱེད་དོ་ཞེས་
བྱའི་དོན་ཏོ། །དོན་བསྡུ་བ་ནི། ཅི་ལྟར་འཇིག་རྟེན་དག་ན་ཞེས་བྱ་བའོ། དཔེ་གཉིས་པ་ཡང་
རྣམ་པ་གསུམ་གྱིས་སྟོན་ཏེ། ཕན་འདོགས་པའི་རྣམ་པ་དང་། ཁྱད་པར་དུ་འཕགས་པའི་ཆོས་
དང་། མི་དམིགས་པའི་རྒྱུའོ། །དང་པོ་ཡང་གཉིས་ཏེ། བག་ཡོད་པ་ལ་སྦྱོར་བ་དང་། འཚེ་བའི་
འཇིགས་པ་ལས་ཡོངས་སུ་སྐྱོབ་པའོ། །བག་ཡོད་པ་ལ་སྦྱོར་བ་ཡང་བསྟན་པ་དང་དེ་ཉིད་
གསལ་བར་བཤད་པའོ། །དང་པོ་ནི་ཚིགས་སུ་བཅད་པ་གཉིས་ཀྱིས་དཔེ་བརྗོད་པ་དང་།
གཅིག་གིས་དོན་བརྗོད་པའོ། །དེ་ཉིད་གསལ་བར་བཤད་པ་ནི་ཚིགས་སུ་བཅད་པ་གཉིས་སོ།།
འབད་ནས་ལུས་དང་སེམས་བྲལ་བ་ཞེས་བྱ་བ་ལ་འབད་པ་ནི་བརྗོད་འདོད་དོ། །གནསན་
- 2 1 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བྱེད་པའི་ཚོགས་སོ། །དེ་གཉིས་ནི་རྒྱུ་སྟེ། ངག་གི་རྒྱུ་དེ་ལས་མ་སྐྱེས་པའོ། །ལུས་དང་སེམས་
དང་བྲལ་བ་ནི་རང་བཞིན་ཏེ། ལུས་དང་སེམས་ཀྱི་རང་བཞིན་ཅན་མ་ཡིན་ནོ་ཞེས་བྱ་བའི་དོན་
ཏོ༑ ༑འཚེ་བའི་འཇིགས་པ་ལས་སྐྱོབ་པ་ནི། ཇི་ལྟར་ལྷའི་གྲོང་ཁྱེར་བ་ཞེས་བྱ་བའི་ཚིགས་སུ་
བཅད་པ་གཅིག་གོ །འདིར་དཔེ་ལ་ལྷའི་གྲོང་ནི་གནས་སོ། །རྔ་སྒྲ་ནི་མི་འཇིགས་པའི་སྦྱིན་
པའི་རྒྱུའོ། །ལྷ་མ་ཡིན་གྱི་དཔུང་བཟློག་པ་ནི་འབྲས་བུའོ། །དེ་བཞིན་དུ་འཇིག་རྟེན་དག་ན་
ཞེས་བྱ་བ་ནི་གནས་སོ། །བསམ་གཏན་གཟུགས་མེད་ལ་སོགས་ནི་ཞི་བ་བླ་ན་མེད་པའི་ལམ་
བརྗོད་པའི་མི་འཇིགས་པ་སྦྱིན་པའི་རྒྱུའོ། །སེམས་ཅན་གྱི་ཉོན་མོངས་པ་དང་སྡུག་བསྔལ་
རབ་ཏུ་འཇོམས་པ་ནི་འབྲས་བུའོ། ཁྱད་པར་དུ་འཕགས་པའི་ཆོས་སྟོན་པར་འདོད་ནས་ཅིའི་
ཕྱིར་ཆོས་ཀྱི་རྔ་ཉིད་ཀྱི་དབང་དུ་བྱས་ཀྱིས་ཞེས་བྱ་བའོ། །ཡིད་འཕྲོག་པའི་སྒྲ་ཞེས་བྱ་བ་ནི་
ཆོས་ཀྱི་རྔའི་སྒྲ་སྟེ། དེའི་རྗེས་སུ་དེ་ལས་གཞན་པའི་སིལ་སྙན་དག་ཀྱང་འབྱུངངོ་། །སུམ་ཅུརྩ་
གསུམ་གྱི་གནས་ན་རྣམ་པར་རྒྱལ་བའི་ཁང་བཟངས་ཀྱི་སྟེང་གི་བར་སྣང་ལ་ཆོས་ཀྱི་རྔ་བོ་ཆེ་
ཆོས་ཀྱི་སྒྲ་དབྱངས་ཞེས་བྱ་བ་ཞིག་ཡོད་པ་དེ་ཁོ་ནའི་སྒྲ་དཔེར་ལེན་དེའི་མདོ་ལ་གྲགས་པའི་
ལྷའི་སིལ་སྙན་གཞན་དག་ཅི་སྟེ་དཔེར་མི་ལེན་ཞེས་བྱ་བའོ། །དེ་དག་ནི་ཆོས་མི་མན་པ་
བཞིས་དཔེར་མི་རུང་ལ། ཆོས་ཀྱི་རྔ་ནི་དེ་ལས་ལྡོག་པས་དཔེར་རུང་ངོ་ཞེས་སྟོན་པནི། དེ་
བཞིན་གཤེགས་པའི་དབྱངས་དང་ཞེས་བྱ་བའོ། །ཉི་ཚེ་བ་དང་མ་ཡིན་པ་ནི་ཁྱབ་པའོ། །དེའང་
རྣམ་པ་གཉིས་ཏེ། གང་ཟག་ལ་ཁྱབ་པ་དང་། དུས་ལ་ཁྱབ་པའོ། །ཕན་པནི་དོན་མེད་པའི་རྩ་
བ་སྤོང་བའོ། །དེའང་གཉིས་ཏེ་མཐོང་བའི་དོན་མ་ཡིན་པ་དང༌། མ་མཐོང་བའི་དོན་མ་ཡིན་
པས་སྤོང་བས་སོ། །བདེ་བ་ནི་ཡིད་དུ་འོང་བའོ། །དེའང་གཉིས་ཏེ་ཕྱིན་ཅི་ལོག་གིབདེ་བ་སེལ་
བ་དང༌། ཡང་དག་པའི་བདེ་བ་སྒྲུབ་པའོ། །ངེས་པར་འབྱིན་པ་ནི་འཁོར་བ་ལས་སྒྲོལ་བར་
བྱེད་པའོ། །དེའང་གཉིས་ཏེ། ཕྱིན་ཅི་ལོག་གི་སྒྲིབ་པ་ལས་སྒྲོལ་བ་དང་། སྡུག་བསྔལ་གྱི་
-2 18



-
，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
གནོད་པ་ལས་སྒྲོལ་བའོ། །དེ་ལྟར་སིལ་སྙན་གཞན་དཔེར་མི་རུང་ཞིང་རྔ་ཁོ་ན་དཔེར་རུང་
བར་བརྗོད་ནས་དཔེར་མི་རུང་བ་དེ་དག་ལས་སངས་རྒྱས་ཀྱི་དབྱངས་ཁྱད་པར་དུ་འཕགས་
པར་སྟོན་པ་ནི། བསྟན་པ་དང་བཤད་པའོ། །དང་པོ་ནི་ཚིགས་སུ་བཅད་པ་གཅིག་སྟེ། ཆོ་
འཕུལ་གསུམ་ལྡན་ཞེས་བྱ་བས་ནི་ངེས་པར་འབྱིན་པ་ཉིད་བརྗོད་དོ། །སྔར་ཆོས་ཀྱི་རྔའི་ཆོས་
བཞི་པོ་སངས་རྒྱས་ཀྱི་དབྱངས་ལ་ཡོད་པར་བསྟན་པས་སིལ་སྙན་གཞན་ལས་ཁྱད་པར་དུ་
འཕགས་པར་བསྟན་པའོ། །ལྷར་ནི་རྔའི་སྒྲ་ཆེན་པོ་ཞེས་བྱ་བ་ནི་ཆོས་ཀྱི་རྔ་ལས་ཀྱང་དེ་བཞིན་
གཤེགས་པའི་དབྱངས་ཁྱད་པར་དུ་འཕགས་པར་བསྟན་པའི་སྒོ་ནས་ལྷའི་སིལ་སྙན་གཞན་
ལས་ཁྱད་པར་དུ་འཕགས་པ་བསྟན་ཏོ། །སྣུམ་འཁུར་དང་དབྱིག་པའི་ཚུལ་གྱིས་སོ། །འདི་
ཐམས་ཅད་ནི་སྔར་བཤད་པ་ཁོ་ན་བཞིན་སྦྱར་རོ། །མདོར་ན་མ་ལུས་འཇིག་རྟེན་ཁམས་
གསུམ་ཡང་ཞེས་བྱ་བས་ནི། སྡུག་བསྔལ་ཟད་པ་དང་ཕྱིན་ཅི་ལོག་ཞི་བའི་བདེ་བ་ཐམས་ཅད་
དབྱངས་ལ་རག་ལས་པ་བརྗོད་པས། དབྱངས་ནི་ཕྱིན་ཅི་ལོག་དང་སྡུག་བསྔལ་ལས་ངེས་པར་
འབྱིན་པར་བསྟན་ཏོ། །དབྱངས་དེ་ཡང་ཆོ་འཕྲུལ་གསུམ་གྱིས་ངེས་པར་འབྱིན་པར་བྱེད་པ་
ཡིན་ པས་ན་ཆོ་ འཕྲུལ་ གསུམ་ ཉིད་ སྟོན་ པ་ནི། ལུས་ ཀྱི་ ཞེས་ བྱ་བ་ ལ་སོགས་པའོ། །
མི་དམིགས་པའི་རྒྱུ་སྟོན་པའི་དེ་ལྟར་ཐོགས་པ་མེད་པར་འགྲོ་བའི་ཞེས་པ་ལ་སོགས་པས་སོ།།
ཐམས་ཅད་དུ་ཞེས་བྱ་བ་ནི་ཁ་ཅིག་ལ་སངས་རྒྱས་ཀྱི་དབྱངས་གཏན་མ་དམིགས་པའོ། །རྣམ་
པ་ཐམས་ཅད་ཀྱི་ཞེས་བྱ་བ་ནི་ཁ་ཅིག་དམིགས་ཀྱང་བདག་ཉིད་ཐམས་ཅད་དུ་མ་ཡིན་ཏེ།
དམན་པའི་དོན་གསུངས་པ་ཙམ་ཞིག་ལས་ཟབ་པ་དང་རྒྱ་ཆེ་བགསུངབར་མདམིགས་པའོ།།
དོན་ནི་ཁ་ཅིག་གིས་གཏན་མ་དམིགས་པ་དང་། ཁ་ཅིག་གིས་ཁ་ཅིག་མ་དམིགས་པ་དང་ཞེས་
བྱའོ། །ཇི་ལྟར་རྣ་བ་དང་བྲལ་བས་ཞེས་བྱ་བས་ནི། དཔེར་ན་རྣ་བའི་དབང་པོ་དང་བྲལ་བས་
སྒྲ་ཕྲ་མོ་མ་དམིགས་ཀྱང་མེད་པ་མ་ཡིན་པ་དེ་བཞིན་དུ་འདིའང་ཡིན་ནོ་ཞེས་བྱའོ། །འདིས་ནི་
，
-2 19 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མ་དམིགས་པའི་རྒྱུ་བཤད་དོ། །རྣམ་པ་ཐམས་ཅད་ཀྱིས་མ་དམིགས་པའི་རྒྱུ་སྟོན་པ་ནི་ཐམས་
ཅད་ནི་ལྷའི་རྣ་བར་ཡང་ཞེས་བྱ་བའོ། །དཔེར་ན་ལྷའི་རྣ་བ་དང་ལྡན་པས་ཀྱང་ཁ་ཅིག་མ་
དམིགས་པ་ཡོད་པ་ཡིན་པ་དེ་བཞིན་དུ་སངས་རྒྱས་ཀྱི་གསུང་ཐོས་པའི་སྐལ་བ་དང་ལྡན་པ་
འགའ་ཞིག་ལ་ཡང་། དེ་བཞིན་གཤེགས་པའི་གསུང་ཟབ་པ་དང་རྒྱ་ཆེ་བ་སྟོན་པ་མི་སྣང་མོད།
མེད་པ་ནི་ཡིན་ནོ་ཞེས་བྱ་བའོ། །དེས་ན་མ་དམིགས་པ་དེ་གཉིས་ཀ་རང་གི་ཉེས་པ་ལས་ཡིན་
པར་གྲུབབོ། །
དཔེ་གསུམ་པ་འདི་ལ་ཡང་རྣམ་པ་བཞི་སྟེ། ཡོངས་སུ་སྨིན་པའི་རྒྱུ་ཉིད་དང་། སྣོད་
ཀྱི་དབྱེ་བ་ལ་རོ་ཐ་མི་དད་པར་འཇུག་པ་དང་། ཕན་གནོད་ལ་རྣམ་པར་མི་རྟོག་པར་འཇུག་པ་
དང༌། མེ་རབ་ཏུ་ཞི་བར་བྱེད་པ་ཉིད་ཀྱིས་སྤྲིན་དང་འདྲ་བའོ། །དང་པོ་ནི་གས་སུ་བཅད་པ་
གཉིས་ཀྱིས་བསྒྲུབས་ཏེ། གཉིས་ཀྱིས་གསལ་བར་བྱེད་དོ། །སྲིད་ལ་ཞེས་བྱ་བ་ནི་སྲིད་པན་
དགེ་བའི་ལོ་ཏོག་གི་རྒྱུ་ཡིན་ནོ་ཞེས་འབྲེལ་ཏེ། གང་ཞེ་ན་ཐུབ་དབང་སྤྲིན་ནོ། །ཅི་འདྲ་བ་ཞིག་
ཅེ་ན། ཏིང་འཛིན་གཟུངས་ཆུ་དྲི་མེད་སྙིང་པོ་ཅན་ནོ། །གཞན་ཡང་ཁྱད་པར་ཅི་འདྲ་བ་ཞིག་ཅེ་
ན༑ ནམ་མཁའི་ དཀྱིལ་གནས་པའོ། །ནམ་ མཁའ་གང་ཞིག་གི་དཀྱིལ་ན་གནས་ཞེ་ན།
མཁྱེན་དང་བརྩེ་ཆེན་ཉིད་ནམ་མཁའི་སྟེ། དེའི་དཀྱིལ་ན་གནས་པའོ། །དེ་གཉིས་ཇི་ལྟར་ནམ་
མཁའ་ཡིན་ཞེ་ན། མ་གོས་པས་སོ། །གང་གིས་མ་གོས་ཞེ་ན། འགྱུར་བས་ཏེ། འཁོར་བའི་
སྤྲོས་པ་དང༌། མི་འགྱུར་ཏེ། ཞི་བས་སོ། །འདུས་བྱས་དང་འདུས་མ་བྱས་ཀྱི་མགོས་པའི་དོན་
ཏོ༑ ་དེ་ལ་ཤེས་རབ་ཀྱིས་ནི་འཁོས་བས་མ་གོས་སོ། །བརྩེ་བས་ནི་ཞི་བས་མ་གོསཏེ། དེས་
ན་དེ་གཉིས་ཀྱིས་མ་གོས་པས་ནམ་མཁའོ། །ནམ་མཁའ་དེ་ལ་གནས་པའི་དེ་བཞིན་གཤེགས་
པ་ནི། དགེ་བའི་ལོ་ཏོག་གི་རྒྱུ་ཡིན་ནོ། །གཉིས་པ་ནི་ཇི་ལྟར་བསིལ་དང་ཞེས་བྱ་བ་ལ་སོགས་
པའོ། །གསུམ་པ་ནི་ཐེག་པ་མཆོག་ལ་ཞེས་བྱ་བ་ལ་སོགས་པའོ། །བཞི་པ་ནི་འཁོར་བ་སྐྱེ་འཆི་
- 22 0



-
-
-
-
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡
ཞེས་བྱ་བ་ལ་སོགས་པའོ། །
ཉི་མའི་དཔེ་ལ་རྣམ་པ་ལྔ་སྟེ། ཕན་གནོད་ལ་རྣམ་པར་མི་རྟོག་པ་ཉིད་དང་། མུན་
པ་སེལ་བའི་འོད་འགྱེད་པ་ཉིད་དང༌། སྣོད་ཀྱི་རྗེས་སུ་བྱེད་པ་ཉིད་དང༌། རིམ་གྱིས་འབད་པ་
ཉིད་དང་། འོད་ཀྱི་དཀྱིལ་འཁོར་ཁྱད་པར་དུ་འཕགས་པ་ཉིད་དོ། །དང་པོ་ནི་ཇི་ལྟར་ཉི་མས་
གདུངས་པ་ནི་ཞེས་བྱ་བའི་ཚིགས་སུ་བཅད་པ་བསྟན་པ་དང་། ཇི་ལྟར་ཉི་མ་རྟོག་མེད་པར་
ཞེས་བྱ་བའི་ཚིགས་སུ་བཅད་པ་གཉིས་ཀྱིས་བཤད་པའོ། །གཉིས་པ་ནི་ཆོས་དང་ཞེས་བྱ་བའི་
ཚིགས་སུ་བཅད་པའོ། །གསུམ་པ་ནི་གང་གི་ཕྱིར་ཞེས་བྱ་བའི་ཚིགས་སུ་བཅད་པའོ། །བཞི་པ་
རྟག་ཏུ་ཞེས་བྱ་བའི་ཚིགས་སུ་བཅད་པ་གཉིས་སོ། །ལྔ་པ་ནི་ཞིང་ཀུན་ཞེས་བྱ་བ་ལསོགས་
པའོ། །འདིར་ཉི་མ་ནི་ཐམས་ཅད་དུ་ཁྱབ་པ་དང་། ཕན་འདོགས་པ་ཆེ་བ་དག་གིས་ནོར་བུ་
དང་མར་མེ་ལ་སོགས་ལས་འོད་ཀྱི་དཀྱིལ་འཁོར་ལས་ཁྱད་པར་དུ་འཕགས་སོ། །དེ་དང་འདྲ་
བར་སངས་རྒྱས་ཀྱི་ཆོས་གསུམ་གྱིས་ཁྱད་པར་དུ་འཕགས་ཏེ། ཞིང་ཀུན་ཏུ་འོད་ཀྱིས་ཁྱབ་པ་
དང་མ་རིག་པ་སེལ་བ་དང་། སྡུག་བསྔལ་སེལ་བས་ཕན་འདོགས་པ་ཉི་མ་བས་ཀྱང་ལྷག་པའི་
ཕྱིར་རོ། །དེ་ལ་རྐང་པ་དང་པོས་ནི་ཐམས་ཅད་དུ་ཁྱད་པར་བརྗོད་དོ། །དེའི་འོག་ཏུརྐང་པ་
གསུམ་གྱིས་མ་རིག་པ་སེལ་བར་བརྗོད་དོ། །དེའི་འོག་ཏུ་རྐང་པ་གཉིས་ཀྱིས་སྡུག་བསྔལ་
སེལ་བར་བརྗོད་དོ། །དེའི་འོག་ཏུ་རྐང་པ་གཉིས་ཀྱིས་སྡུག་བསྔལ་དང་བྲལ་བ་དང་། མ་རིག་
པ་དང་བྲལ་བ་ཉིད་བསྡུས་ཏེ་བརྗོད་དོ། །ནོར་བུའི་དཔེ་ནི་རྣམ་པར་མི་རྟོག་པར་དོན་ཐམས་
ཅད་སྒྲུབ་པ་དང་། རྙེད་དཀའ་བར་བསྟན་ཏོ། །དང་པོ་ནི་ཚིགས་སུ་བཅད་པགཉིས་ཀྱིས་རྣམ་
པར་བཞག་ནས་ཐ་མ་གཅིག་གིས་གསལ་བར་བྱེད་དོ། །རྙེད་པར་དཀའ་བ་ནི་གང་ཕྱིར་རྒྱ་
མཚོ་ས་འོག་གནས་དེ་ལ་འདོད་པས་ཞེས་བྱ་བ་སོགས་པ་སྟེ། རྒྱ་མཚོའི་རང་བཞིན་གྱི་ས་འོག་
ན་གནས་པའི་ནོར་བུ་དེ་ལ་འདོད་པས་སོ། །
- 2 2 1 -



བ རྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དེ་ལྟར་མདོར་བསྟན་པ་དང་རྒྱས་པར་རྣམ་པར་དབྱེ་བ་བསྟན་ནས། གསུམ་པ་
དཔེ་ཉེ་བར་བསྟན་པའི་དགོས་པ་སྟོན་པ་ནི། དཔེ་རྣམས་ཀྱིས་བསྡུས་པའི་དོན་ནི་ཞེས་བྱ་བའོ།
བཞི་པ་དཔེས་མཚོན་པར་བྱ་བའི་དོན་གྱི་རང་བཞིན་སྟོན་པ་ནི། དེ་དོན་བེཟླུར་བརྒྱ་བྱིན་གྱིས་
ཞེས་བྱ་བ་ལ་སོགས་པས་སྔ་མ་དང་མཚམས་སྦྱར་བ་བྱས་ཏེ་སྟོན་ཏོ། །དེ་ལ་ནི་ཞེས་བྱ་བ་ནི་
དགོས་པ་དེ་དང་ལྡན་པ་དེ་ལ་དེའི་བསྡུས་དོན་ཡང་འདི་ཡིན་པར་བཟུང་སྟེ་ཞེས་བྱ་བའོ། །
འདིར་དཔེས་མཚོན་པར་བྱ་བའི་དོན་གྱི་རང་བཞིན་བསྟན་པ་འདི་རྣམ་པ་བཞིས་སྟོན་ཏེ།
དངོས་སུ་བརྗོད་པའི་དོན་བསྟན་པ་དང་ཤུགས་ཀྱིས་གནས་པའི་དོན་དང་། དངོས་སུ་བརྗོད་
པའི་བཤད་པ་དང་དངོས་སུ་བརྗོད་པའི་དཔེ་དོན་གྱི་འདྲ་བ་སྒྲུབ་པའོ། །དང་པོ་ནི་ཐོབ་པ་ཉིད་
ཅེས་བྱ་བ་ཡན་ཆད་དོ། །འདིས་ནི་དོན་དགུ་ཡོད་པས་དཔེརྣམ་པ་དགུ་ཉིད་དུ་ངེསཔར་བསྟན་
ཏོ༑ ༑དེ་ཡང་སྐུ་གསུང་ཐུགས་ཀྱི་ངོ་བོ་གསུམ་པ་དང༌། ཕྲིན་ལས་གཉིས་དང༌། དེ་ཁོ་ན་
གསུམ་དང་། དེ་ཐམས་ཅད་གནས་སྐབས་གང་ལ་རྣམ་པར་བཞག་པའི་རྟེན་གནས་གྱུར་པའོ།།
དོན་དེ་དགུ་སྐྱེ་འགག་མེད་པ་དང་རྣམ་རྟོག་མེད་པ་ཉིད་བརྗོད་པ་ལ་དཔེ་ཡང་རྣམ་པ་དགུར་
བརྗོད་དོ། །དེ་ལྟར་དོན་དགུ་པོ་དེ་ལ་སྐྱེ་འགག་དང་རྣམ་རྟོག་མེད་པར་གྲུབ་པས་ཀྱངཅིར་
འགྱུར་བ་དེ་སྟོན་པ་ནི། ལོངས་སྤྱོད་རྒྱུན་ཀུན་རབ་ཞི་བ་ཞེས་བྱ་བའོ། །འདིར་དོན་དགུ་པོ་དེ་
ནི་དམིགས་པ་ཐམས་ཅད་དང་བྲལ་བས་ལོངས་སྤྱོད་པ་ཞི་བ་ཡིན་ནོ། །ཇི་ལྟར་ཞེ་ན། དཔེ་
དགུས་དངོས་སུ་བསྟན་པ་རྣམ་པར་རྟོག་པ་མེད་པའི་ཐུགས་ཡིན་པ་སྦྱོར་རོ། །དེ་ནི་མཚོན་པ་
སྟེ༑ སྐྱེ་འགག་མེད་པའི་ཡང་ཕྱིར་རོ། །འདི་ལ་ཡང་ཁྱབ་པའི་ཡུལ་གྱི་དཔེ་ཡངརྣམ་པ་དགུ་པོ་
དེ་ཉིད་ཡིན་པར་དོན་གྱིས་རྟོགས་སོ་ཞེས་སྟོན་པ་ནི། དྲི་མེད་བཻཌཱུར་ཞེས་བྱ་བ་ལ་སོགས་པའོ།
དེ་ཉིད་གསལ་བ་འདེབས་པ་ནི་ལོངས་སྤྱོད་ཞི་བ་དམ་བཅའ་སྟེ་ཞེས་བྱ་བ་ལ་སོགས་པའོ །
འོ་ན་ཐུགས་རྣམ་པར་རྟོག་པ་མེད་པ་ཉིད་ཇི་ལྟར་གྲུབ་སྙམ་ན། དཔེ་དགུས་དངོས་སུ་བསྒྲུབས་
བ 22 2



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༼༡་
སོ་ཞེས་སྟོན་པ་ནི། འདིར་ནི་སྐབས་དོན་འདི་ཡིན་ཏེ་ཞེས་བྱ་བ་ལ་སོགས་པའོ། །འདི་ནི་ལུང་
ལས་དཔེས་དངོས་སུ་བསྟན་ཏེ་དེས་ན་དཔེ་དེ་དང་འདྲ་བར་རྟོག་པ་མེད་པ་དང༌། སྐྱེ་འགག་
མེད་པ་ལུང་གིས་བརྗོད་པ་དེ་ནི་ལུང་ལས་གྲུབ་པའོ། །འདི་ནི་ལུང་ལ་བརྟེན་པའི་རྗེས་སུ་
དཔག་པ་ཡིན་ནོ། །དངོས་སུ་བརྗོད་པའི་དོན་དེ་ཉིད་འཆད་པ་ནི་དོན་འདི་ཉིད་ཀྱི་དབང་དུ་
བྱས་ཏེ་ཞེས་བྱ་བ་ལ་སོགས་པའོ། །འདི་ལ་འདྲ་བ་རྣམ་པ་གཉིས་ཏེ། སྐྱེ་འགག་མེད་པརྣམ་
རྟོག་མེད་པའོ། །དང་པོར་རབ་ཏུ་སྟོན་པ་ནི་དགེ་བ་བཻཌཱུརྱ་འདྲ་ཡི་ཞེས་བྱ་བའི་ཚིགས་སུ་
བཅད་པ་གཉིས་སོ། །འདི་ལ་དགེ་བ་ཡང་ཡིན་ལ་བཻཌཱུརྱ་ལྟ་བུ་ཡིན་པས་དགེ་བ་བཻཌཱུརྱ་འདྲའོ།
དེ་གང་ཞེ་ན་སེམས་ཏེ། དེར་སངས་རྒྱས་སྣང་བའི་རྒྱུ་ནི་སེམས་དགེ་བ་དེ་རྣམ་པར་དག་པའོ།
དག་པ་ཉིད་ཀྱི་དོན་གང་ཞེ་ན། སེམས་དག་པའི་མཚན་ཉིད་ནི་དད་པའི་དབང་པོ་བསྟན་པ་
ཉིད་དོ། །ཕྱི་མ་རབ་ཏུ་སྟོན་པནི་དེ་བཞིན་དུ་ནི་ཞེས་བྱ་བའི་ཚིགས་སུ་བཅད་པའོ། །
ལྔ་པ་གོ་རིམ་སྟོན་པ་ནི། དཔེ་འདི་རྣམས་ཀྱི་ཞེས་བྱ་བའི་མཚམས་སྦྱོར་སྔོན་དུ་
བཏང་ནས་སྟོན་ཏོ། །སྔ་མའི་ཆོས་མི་མཐུན་པ་སྤོང་བ་ནི་དེ་མ་ཐག་ཏུ་བསྟན་པའི་ཕྱིར་མ་ཡིན་
ནོ༑ ༑ཇི་ལྟར་ཞེ་ན། སངས་རྒྱས་གཟུགས་བརྙན་ལྟ་བུ་སྟེ། །ཞེས་བྱ་བའོ། །འོ་ན་གཟུགས་
བརྙན་ནི་ངག་མི་བརྗོད་ལ་སངས་རྒྱས་ནི་ངག་བརྗོད་པས་མི་འདྲའོ་ཞེ་ན། ངག་བརྗོད་པ་ཡིན་
ཡང་རྣམ་རྟོག་མེད་པར་སྟོན་པ་ནི། ལྷའི་རྔ་བཞིན་ཞེས་བྱ་བའོ། །ལྷའི་རྔ་ནི་ལྷ་ཡུལ་འབའ་
ཞིག་ལས་གཞན་དུ་མ་ཁྱབ་པས་མི་འདྲའོ་ཞེ་ན། སྤྲིན་ཆེན་དང་མཚུངས་ཞེས་བྱ་བ་སྟེ། དེནི་
འགྲོ་བའི་ས་ཐམས་ཅད་དུ་བྱ་བ་བྱེད་པས་ཁྱབ་པའོ། །འོ་ན་དེས་ཀྱང་ཚེ་རབས་གཞན་ལ་
སོགས་པར་འབྱུང་བའི་གནོད་པའི་རྒྱུ་མི་ལྡོག་པས་མི་འདྲའོ་སྙམ་ན། ཚངས་ཆེན་བཞིན་ནོ། །
དེ་ནི་མི་དགེ་བ་སྤོང་བར་བྱེད་པ་ཡིན་ནོ། །འོ་ན་དེས་ཀྱང་ལན་ཅིག་འདོད་ཆགས་དང་བྲལབ་
ལ་སྦྱར་ཡང་གཏན་དུ་སྨིན་པ་མ་ཡིན་པས་ལྡོག་པའི་ཕྱིར་མི་མཐུན་ནོ་སྙམ་ན། ཉི་མའི་
-2 2 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
གཟུགས་བཞིན་ནོ། །དེས་སྨིན་པའི་འབྲུ་ལ་སོགས་པ་ནི་གཏན་ཏུ་བ་ཡིན་ནོ། །འོན་དེས་ཀྱང་
གཏན་དུ་ཕན་པ་སྐྱེད་པ་མ་ཡིན་ཏེ། འོར་ཅིག་མུན་པ་བཙལ་བ་ལ་སོགས་པས་ཕན་བཏགས་
ཀྱང་མིག་མི་སྐྱེད་པས་ན་རྟག་ཏུ་མཐོང་བའི་རྒྱུ་མ་ཡིན་ནོ་ཞེ་ན། ཡིད་བཞིན་ནོར་འདྲ་སྟེ། དེས་
ནི་མིག་སྐྱེད་པ་ལ་སོགས་པའི་སྒོ་ནས་རྟག་ཏུ་ཕན་འདོགས་པ་ཁོ་ནའོ། །འོ་ན་དེ་ཡང་འཇིག་
རྟེན་ལས་འདས་པའི་དགེ་བ་མ་བསགས་པའི་ཀླུ་ལ་སོགས་པས་ཀྱང་ཐོབ་པས་རྙེད་པ་སླ་བའི་
ཕྱིར་མི་འདྲའོ་སྙམ་ན། སྒྲ་སྙན་བཞིན་ནོ། །དེ་ནི་སུས་ཀྱང་ཐོབ་པར་མི་ནུས་ཏེ། སྐད་ཅིག་པ་
དང་མི་བདེན་པའི་ཕྱིར་རོ། །ལྷག་མ་ནི་གོ་སླའོ། །འཇིག་རྟེན་དང་འཇིག་རྟེན་ལས་འདས་པའི་
ཕུན་སུམ་ཚོགས་པས་སངས་རྒྱས་ལ་ཇི་ལྟར་བརྟེན་ཅེན། སངས་རྒྱས་བྱང་ཆུབ་ལ་བརྟེན་ནས་
བྱ་བའོ། །ཕྲིན་ལས་ཀྱི་སྐབས་སོ།། །།
༈ དེ་ལྟར་རིགས་ཀྱི་རྣམ་པར་བཞག་པ་དང༌། སོ་སོའི་རྣམ་པར་དབྱེ་བ་བཤད་ནས།
ད་ནི་དེ་ལ་ལྷག་པར་མོས་པའི་ཕན་ཡོན་སྟོན་ཏོ། །འདི་ལ་ཡང་བསྟན་པ་དང་བཤད་པའོ། །
དང་པོ་ལགསུམ་སྟེ། སྤྱིར་བརྗོད་པ་དང་། བྱེ་བྲག་ཏུ་བསྟན་པ་དང་། རིགས་པའོ། །དང་པོ་ནི་
ཚིགས་སུ་བཅད་པ་གཉིས་སོ། །གཉིས་པ་ནི་ཚིགས་སུ་བཅད་པ་གསུམ་མོ། །ཐ་མནི་ཚིགས་
སུ་བཅད་པ་གཅིག་གོ །བཤད་པ་ལ་གསུམ་སྟེ་སྤྱིར་བསྔགས་པ་དང༌། བསམ་པ་ཕུན་སུམ་
ཚོགས་པ་མི་ཉམས་པའི་རྒྱུ་ཉིད་དང༌། སྦྱོར་བ་ཕུན་སུམ་ཚོགས་པ་འགྲུབ་པའི་རྒྱུ་ཉིད་ཀྱིས་
བསྔགས་པའོ། །དང་པོ་ནི་ཚིགས་སུ་བཅད་པ་གཉིས་ཏེ། གནས་དང་དེ་ནི་ནས་སྐལ་ལྡན་
འགྱུར་ཞེས་བྱ་བའི་བར་རོ། །གཉིས་པ་ནི་བསམ་གྱིས་མི་ཁྱབ་པའི་ནས། ཉེ་བར་གནས་པར་
འགྱུར་ཞེས་བྱ་བའི་བར་གྱི་ཚིགས་སུ་བཅད་པ་གཉིས་སོ། །གསུམ་པ་ནི་དེ་ནི་རྟག་ཏུ་ཞེས་བྱ་
བ་ལ་སོགས་པའོ། །འདི་ལ་ཡང་གསུམ་སྟེ། སྦྱོར་བ་ཕུན་སུམ་ཚོགས་པའི་རྒྱུ་ཉིད་དུ་བསྟན་པ་
དང༌། སྦྱོར་བ་ཕུན་སུམ་ཚོགས་པའི་རང་བཞིན་དང༌། སྦྱོར་བ་ཕུན་སུམ་ཚོགས་པའི་རྒྱུ་སྒྲུབ་
-2 2 4



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། ༡
པའོ། །དང་པོ་ནི་ཡོངས་སུ་དག་པ་ཉིད་དུ་འགྱུར་ཞེས་བྱ་བའི་བར་རོ། །གཉིས་པ་ནི་བསོད་
ནམས་ཕ་རོལ་ཕྱིན་པ་ལྔ་ཞེས་བྱ་བས་ནི། བསོད་ནམས་ཀྱི་ངོ་བོ་ཉིད་བརྗོད་དོ། །དེ་ཕུན་སུམ་
ཚོགས་པའི་ཁྱད་པར་ནི། དེ་ལ་རྣམ་གསུམ་རྟོགས་མེད་པས། །དེ་རྫོགས་ཡོངས་སུ་དག་པ་ནི།།
དེ་ཡི་མི་མཐུན་ཕྱོགས་སྤང་ཕྱིར། །ཞེས་བྱ་བ་སྟེ། ཡོངས་སུ་རྫོགས་པདང་རྣམ་པར་དག་པའོ།།
འོ་ན་བསོད་ནམས་ཞེས་བྱ་བའི་སྦྱིན་པ་ལས་བྱུང་པ་དང་། ཚུལ་ཁྲིམས་ལས་བྱུང་པ་དང༌།
བསྒོམས་པ་ལས་བྱུང་པ་རྣམ་པ་གསུམ་ལ་འདོད་པ་མ་ཡིན་ནམ། ཕ་རོལ་ཏུ་ཕྱིན་པ་འདེ་ཡིན་
པར་ཇི་ལྟར་འགྱུར་ཞེ་ན། སྦྱིན་བྱུང་ཞེས་བྱ་བའི་ཚིགས་སུ་བཅད་པ་གཅིག་གོ །དེ་ཡང་བསོད་
ནམས་ཀྱི་ངོ་བོ་ཉིད་གཞུང་གཟུགས་པའོ། །དེ་ལྟར་བསོད་ནམས་ཀྱི་ངོ་བོ་དང་། ཕུན་སུམ་
ཚོགས་པའི་ཁྱད་པར་དང་། ངོ་བོ་ཉིད་སྒྲུབ་པ་གསུམ་གྱིས་ནི། སྦྱོར་བ་ཕུན་སུམ་ཚོགས་པའི་
རང་བཞིན་བསྟན་ཏོ། །གསུམ་པ་ཐོས་པ་སྦྱོར་བ་ཕུན་སུམ་ཚོགས་པའི་རྒྱུར་སྒྲུབ་པ་ནི།
འཁོར་གསུམ་རྣམ་པར་རྟོག་པ་གང་། །ཞེས་བྱ་བའི་ཚིགས་སུ་བཅད་པ་གཉིས་སོ། །རིགས་ཀྱི་
སྐབས་སོ།། །།
ལུས་རྣམ་པ་བཞག་པ་དང༌། འབྲས་བུ་དཀོན་མཆོག་གི་དོན་དང་། དེ་སྒྲུབ་བྱེད་
རིགས་ཀྱི་དོན་གསུམ་བཤད་ནས། བཞི་པ་བསྟན་བཅོས་མཐར་ཕྱིན་པའི་བྱ་བ་སྟོནཏོ། །འདི་
ལ་གསུམ་སྟེ། ཆོས་བརྗོད་པའི་ཚུལ་དང༌། ཆོས་སྤོང་བའི་སྒྲིབ་པ་ལ་བག་བྱ་བ་ཉིད་དང་།
བཤད་པའི་བསོད་ནམས་བསྔོ་བའོ། །དེ་ལ་དང་པོ་ལ་ལྔ་སྟེ། རྒྱུ་གང་ལས་བཤད་པ་དང་།
དགོས་པ་གང་གི་ཕྱིར་བཤད་པ་དང་། བཤད་པའི་རང་བཞིན་ཅི་འདྲ་བ་དང་། བཤད་པར་བྱ་
བ་གང་བཤད་པ་དང༌། དེ་དང་མཐུན་པའི་གང་ཡིན་པའོ། །རྒྱུ་སྟོན་པ་ནི། དེ་ལྟར་ཡིད་ཆེས་
ལུང་དང་རིགས་པ་ལ་བརྟེན་ནས་ཞེས་བྱ་བའོ། །དགོས་པ་ནི། བདག་ཉིད་འབའ་ཞིག་དག་
ཕྱིར་དང༌། །གང་དག་མོས་དགེ་ཕུན་སུམ་ཚོགས་ལྡན་བློ། །དེ་དག་རྗེས་སུ་གཟུང་ཕྱིར་འདི་
-2 2 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བཤད་དོ། །ཞེས་བྱ་བའོ། །བཤད་པའི་རང་བཞིན་ཅི་འདྲ་བ་ཉིད་སྟོན་པ་ནི། ཇི་ལྟར་ནས་འདི་
ནི་རབ་ཏུ་བཤད་ཅེས་བྱའོ། །སྒྲོན་མ་དང་མིག་ལ་བརྟེན་ནས་ལྟ་བ་འཇུག་ཅིང་མཐོང་བ་སྐྱེ་བ་
ལྟར། སངས་རྒྱས་ཀྱི་གསུང་ཇི་ལྟ་བ་དང་། རང་གི་ཡེ་ཤེས་ཀྱིས་མཐོང་བ་ཇི་ལྟ་བར་ཕྱིན་ཅི་མ་
ལོག་པར་འདི་ཞེས་བྱ་བའི་དོན་ཏོ། །དེས་ནི་འཆད་བྱེད་ཀྱི་བསྟན་བཅོས་རྒྱུད་བླ་མ་འདི་ཉིད་
རང་བཞིན་ཇི་ལྟ་བུ་ཡིན་པ་བརྗོད་དོ། །དེ་ལྟར་གང་ལས་གང་ཕྱིར་གང་གིས་བཤད་པ་གསུམ་
བསྟན་ཏོ། །བཞི་པ་བཤད་པར་བྱ་བའི་རང་བཞིན་སྟོན་པ་ནི། གང་ཞིག་ཅེས་བྱ་བའི་ཚིགས་
སུ་བཅད་པ་གཅིག་གོ །ལྔ་པ་བཤད་པར་བྱ་བ་དེ་དང་རྗེས་སུ་མཐུན་པ་དེའི་འབྲས་བུ་ཉིད་
སྟོན་པ་ནི། གང་ཞིག་རྒྱལ་བ་ཞེས་བྱ་བའི་ཚིགས་སུ་བཅད་པའོ། །གཞུང་ཁ་ཅིག་ལས་ཚིགས་
སུ་བཅད་པ་འདིའི་དེ་མ་ཐག་ཏུ། མ་རིག་ལྡོངས་རྣམས་ཀྱིས་ཀྱང་སྲིན་བུའི་ཡིག་འདྲར་མུ་
སྟེགས་བསྟན་བཅོས་སུའང་། །དོན་ལྡན་ཆོས་ལྡན་ས་གསུམ་ཉོན་མོངས་ཟད་བྱེད་བརྗོད་
འགྱུར་གང་ཡིན་དང༌། །འཇིག་རྟེན་སོ་སོའི་ལེགས་བཤད་གང་དེ་ཡང་བློ་དྲང་སྲོང་བཞིན་
འཛིན་ན། །གསུང་གང་ཟག་མེད་བློ་མངའ་རྣམས་ཀྱི་ཞལ་ནས་བྱུང་བ་སྨོས་ཅི་དགོས། །ཞེས་
འདོན་པ་དེ་ནི། ཚིགས་སུ་བཅད་པ་འདི་གཉིས་གང་གིས་བཤད་པའི་འཆད་བྱེད་ཀྱི་རང་
བཞིན་སྟོན་པར་བརྗོད་མོད་ཀྱི། འདི་ནི་མི་རིགས་ཏེ། འཆད་བྱེད་ནི་རྒྱུད་བླ་མ་འདི་ཉིད་ཡིན་
ཏེ༑ རྒྱུ་དང་དགོས་པ་ལ་སོགས་པ་ནི་འདི་ཉིད་ཀྱི་ཡིན་པར་སྣང་བའི་ཕྱིར་དང་། འད་ཀྱི་རྒྱུ་
དང་དགོས་པ་དང་མ་འབྲེལ་བ་ཡང་འདིར་འཆད་བྱེད་ཡིན་པར་མི་འདོད་པའི་ཕྱིར་གོ །
འཆད་བྱེད་འདི་ཉིད་ནི་ཇི་ལྟར་སྒྲོན་གློག་ཅེས་བྱ་བས་བསྟན་ཟིན་ཏོ། །དེས་ན་ཚིགས་སུ་
བཅད་པ་འདི་ནི་ཡོད་ཀྱང་བཤད་པར་བྱ་བའི་རྒྱུ་མཐུན་པར་རིགས་སོ། །འོན་ཀྱང་འདི་དག་
གི་ལྷག་པ་རྗེས་སུ་མི་མཐུན་པགཞན་དག་མི་རང་དགའ་བར་བྱེད་པ་འགའ་ཞིག་གིས་བཅུག་
པར་སྣང་བས་འདི་དག་ཀྱང་དེ་ལྟ་བུ་ཡིན་པར་དོགས་ཏེ། གཞུང་དང་ཡང་མི་མཐུན་པའིཕྱིར་
-2 2 6



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་བསྡུས་འགྲེལ་བཞུགས། དོ༡
རོ༑ ༑ཆོས་སྤོང་བའི་རྒྱུ་ལ་བག་བྱ་བ་ཉིད་ཀྱང་རྣམ་གསུམ་གྱིས་སྟོན་ཏེ། མི་དགེ་བའི་རྒྱུ་
བསྟན་པ་དང༌། སྤོང་བའི་རྒྱུ་དོར་བ་དང༌། སྤངས་པའི་འབྲས་བུའོ། །དང་པོ་ལ་གཉིས་ཏེ།
ཆོས་ལ་ནུས་པས་དབང་མི་ཟ་བ་དང་། ཕྱོགས་སུ་མ་ལྷུང་བའོ། །དེའང་རིམ་པ་བཞིན་ཚིགས་
སུ་བཅད་པ་གཉིས་ཀྱིས་བསྟན་ཏོ། །གཉིས་པ་ནི་རྒྱུ་བཅུ་སྤངས་པ་སྟེ། ཚིགས་སུ་བཅད་པ་
གཅིག་གིས་བསྟན་ཏོ། །གསུམ་པ་ནི་ངན་སོང་དུ་འགྲོ་བ་དང༌། འཁོར་བ་ལས་མི་ཐར་བ་
གཉིས་ཏེ། རིམ་པ་བཞིན་ཚིགས་སུ་བཅད་པ་གཉིས་ཀྱིས་བསྟན་ཏོ། །དེ་ལྟར་ཆོས་བཤད་
པའི་ཚུལ་དང་། ཆོས་སྤོང་བ་ལ་བག་བྱ་བ་བསྟན་ནས། །
གསུམ་པ་བསོད་ནམས་བསྔོ་བ་ཡང་རྣམ་པ་གཉིས་ཏེ། འཕགས་པ་དང་། སློབ་
དཔོན་ཉིད་ཀྱིའོ། །དང་པོ་ལ་ཡང་གཉིས་ཏེ། བཟོད་པ་ཐོབ་པ་དང་། བྱང་ཆུབ་ཆེན་པོ་ཐོབ་པ་
སྟེ༑ ཆོས་མིག་དྲི་མེད་སྐྱེས་ཏེ་ཞེས་བྱ་བ་ཡན་ཆད་ཀྱིས་སྣང་བ་མཐའ་ཡས་ཀྱི་འཁོར་དུ་སྐྱེས་
ནས་བཟོད་པ་ཐོབ་པར་བསྟན་ལ། བྱང་ཆུབ་མཆོག་ཐོབ་ཅེས་པས་ནི་བྱང་ཆུབ་ཆེན་པོ་ཐོབ་
པའོ། །སངས་རྒྱས་ཉིད་ཀྱི་མཁྱེན་པའི་ཡུལ་གྱུར་མཁའ་ལྟར་ཟབ་ཅིང་རྒྱ་ཆེ་བ། །ཐེག་མཆོག་
དམ་ཆོས་ཡོན་ཏན་མཛོད་འདི་བྱིས་པའི་ཡུལ་ལས་ཤིན་ཏུ་འདས། །དེ་ལྟ་མོད་ཀྱི་སྐྱེ་བཀུན་ཏུ་
མཆོག་ལ་མོས་པ་གོམས་འདོད་པས། །བདག་ཉིད་དྲན་ཕྱིར་དད་པ་ཙམ་གྱིས་འདི་བཤད་པ་
ལ་མི་རིགས་མེད། །དམ་ཆོས་གསུང་རབ་ངེས་པའི་དོན་གྱི་ཚུལ། །ཐེག་ཆེན་བླ་མའི་བསྟན་
བཅོས་འདི་བཤད་པས། །བསོད་ནམས་ཐོབ་དེས་སངས་རྒྱས་ཐམས་ཅད་དང་། །མཉམ་པའི་
ཆོས་ཉིད་བདག་གིས་མྱུར་ཐོབ་ཤོག །ཐེག་པ་ཆེན་པོ་རྒྱུ་བླ་མའི་བསྟན་བཅོས་ཀྱི་དོན་བསྡུས་
པ༑ སྨྲ་བའི་སེང་གེ་ངག་གི་དབང་ཕྱུག་འཆད་གྲྭའི་སློབ་དཔོན། སྒྲ་སྒྱུར་གྱི་ལོ་ཙཱ་བ་ཆེན་
པོརྔོག་དགེ་སློང་བློ་ལྡན་ཤེས་རབ་ཀྱིས་མཛད་པ་རྫོགས་སོ།། །།
- 2 2 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
༄༅། །ཐེག་པ་ཆེན་པོ་རྒྱུད་བླ་མའི་འགྲེལ་པ་ངེས་དོན་གསལ་བའི་
འོད་ཟེར་ཞེས་བྱ་བ་བཞུགས་སོ། །
རྒྱལ་སྲས་ཐོགས་མེད་བཟང་པོ་དཔལ་གྱིས་མཛད།
༄༅། །ཐེག་པ་ཆེན་པོ་རྒྱུད་བླ་མའི་འགྲེལ་པ་ངེས་དོན་གསལ་བར་བྱེད་པའི་འོད་ཟེར་
ཞེས་ བྱ་བ། སངས་རྒྱས་དང་ བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །བདེ་
གཤེགས་སྙིང་པོ་གློ་བུར་དྲི་མས་དག་པའི་བྱང་ཆུབ་མཆོག་བརྙེས་ནས། །ཡོན་ཏན་དྲུག་ཅུ་རྩ་
བཞི་དང་ལྡན་རྟག་ཏུ་འབད་མེད་ཕྲིན་ལས་ཅན། །དོན་གཉིས་ཕུན་ཚོགས་བདེན་གཉིས་རྟོགས་
དང་བསྟན་པའི་འཁོར་ལོ་བསྐོར་མཛད་ཅིང་། །ཇི་བཞིན་ཇི་སྙེད་གཟིགས་པ་དག་པའི་ཚོགས་
སྡུད་ཐུབ་དབང་དེ་ལ་འདུད། །གཞན་གྱི་དོན་དུ་འཇིགས་རུང་བཟོད་དཀའི་དམྱལ་མེའང་བསིལ་
བའི་ཆུས་གང་ཞིང་། །པདྨའི་ཕྲེང་བས་བརྒྱན་པའི་མཚོ་ལྟར་གཟིགས་ནས་དགྱེས་པས་འཇུག་
མཛད་ཅིང་། །རང་གི་དོན་དུ་ལྷ་མོ་ཀླུ་སྙན་སྒྲོགས་ལྡན་མེ་ཏོག་སིལ་མ་ཅན། །དགའ་བའི་ཚལ་
ཡང་སྤུ་གྲིའི་ཐང་ལྟར་རབ་དགོངས་སྤྱན་རས་གཟིགས་ལ་འདུད། །ཤེས་དང་ཤེས་བྱའི་སྤྲོས་པ་
མེད་ཀྱང་མཁྱེན་པའི་འོད་ཟེར་ཕྱོགས་བཅུར་འཕྲོ། །སེམས་ཅན་རང་བཞིན་སྟོང་པར་གཟིགས་
ཀྱང་ཐུགས་རྗེའི་རྒྱ་མཚོ་མཐའ་ལས་འདས། །གཞན་དོན་ཐབས་ལ་སེམས་པ་མེད་ཀྱང་ཕྲིན་
ལས་ཆུ་བོ་རྒྱུན་ཆད་མེད། །སྤྲུལ་པ་བྱེ་བ་གཅིག་ཅར་སྟོན་ཡང་གཡོ་མེད་འཇམ་པའི་དབྱངས་ལ་
འདུད། །དབང་པོའི་མིག་སྟོང་གིས་ཀྱང་མ་མཐོང་བའི། །གདོད་ནས་རྣམ་དག་བདེ་གཤེགས་
སྙིང་པོའི་དོན། །གང་གིས་ཡེ་ཤེས་ཅན་གྱིས་ལེགས་གཟིགས་པའི། །མི་ཕམ་མགོན་གྱིས་འགྲོ་
-2 2 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
ལ་བདེ་ལེགས་མཛོད། །ཆོས་ཀུན་སྒྱུ་མ་ལྟ་བུར་རབ་གཟིགས་ཤིང༌། །འགྲོ་ཀུན་བདག་པས་
གཅེས་པར་རབ་དགོངས་ཕྱིར། །འཁོར་བའི་སྡུག་བསྔལ་ལོག་སྒྲུབ་སྣ་ཚོགས་ཀྱིས། །སྐྱོ་མེད་
ཐུགས་ལྡན་བླ་མ་རྣམས་ལ་འདུད། །དྲི་མེད་ཚིག་གི་འདབ་བརྒྱས་རབ་མཛེས་ཤིང་། །ངེས་དོན་
མཐར་ཐུག་གེ་སར་སྙིང་པོ་ཅན། །མི་ཕམ་མགོན་གྱི་གསུང་རབ་པད་ཚལ་འདི། །གཞན་ཕན་སྦྲང་
རྩི་དོན་གཉེར་དོན་དུ་དབྱེ། ། །
འདི་ལྟར་ཤེས་རབ་དང་སྙིང་རྗེ་ཆེན་པོ་དང་ལྡན་པའི་སྐྱེ་བོ་རྣམས་ཀྱིས་སྲིད་པའི་བདེ་བ་
རྨི་ལམ་ལྟ་བུ་ལ་ཞེན་པར་བྱ་བ་མ་ཡིན་ཞིང་། ཐོག་མ་མེད་པའི་དུས་ནས་ལན་གྲངས་དུ་མར་ཕན་
འདོགས་པར་བྱེད་པའི་སེམས་ཅན་རྣམས་ལ་མི་ལྟ་བར་རང་ཉིད་འབའ་ཞིག་ཐར་པ་ཐོབ་པར་
བྱེད་པ་ཡང་སྐྱེས་བུ་ཆེན་པོའི་ཚུལ་མ་ཡིན་པས། སེམས་ཅན་ཐམས་ཅད་ལ་ཁྱབ་པའི་དེ་བཞིན་
གཤེགས་པའི་སྙིང་པོ་གློ་བུར་གྱི་དྲི་མའི་སྦུབས་ལས་གྲོལ་བར་བྱེད་པའི་ཕྱིར་ཤིན་ཏུ་འབད་པར་
རིགས་ལ། དེ་ཡང་དོན་དམ་པར་རྟོགས་པའི་ཤེས་རབ་ལ་རག་ལས་ཤིང་། དེ་ཡང་གསུང་རབ་
འདི་ཐོས་པ་ལ་བརྟེན་པར་ས་བཅུའི་དབང་ཕྱུག་ཉིད་ཀྱིས་གསུངས་པས། འདི་རྣམ་པར་དབྱེ་བ་
ནི་དོན་ཆེ་བའི་ཕྱིར་གཞན་གྱི་དོན་དུ་སངས་རྒྱས་ཐོབ་པར་འདོད་པའི་གང་ཟག་རྣམས་ཀྱི་དོན་དུ་
རྣམ་པར་དབྱེ་བར་བྱའོ། །ཐེག་པ་ཆེན་པོའི་སྙིང་པོ་ངེས་པའི་དོན་གྱི་མདོ་སྡེ་དུ་མའི་དགོངས་པ་
གཏན་ལ་འབེབ་པར་བྱེད་པ། ཐེག་པ་ཆེན་པོ་རྒྱུད་བླ་མའི་བསྟན་བཅོས་འདི་ལ་དོན་གཉིས་ཏེ།
མཚན་དང༌། གཞུང་གི་དོན་ནོ། །དང་པོ་ནི། བསྟན་བཅོས་འདིའི་མཚན་རྒྱ་གར་གྱི་སྐད་དུ་མ་ཧཱ་
ཞེས་པ་ནི་བོད་སྐད་དུ་ཆེན་པོ། ཡ་ན་ནི་ཐེག་པ། ཨུཏྟ་ར་ནི་བླ་མ། ཏན་ནི་རྒྱུད། ཤཱསྡུ་བསྟན་
བཅོས་སོ། །དེ་ལ་ཐེག་པ་ནི་བགྲོད་པའི་རྟེན་བྱེད་པ་སྟེ། འདིས་འདོང་བས་ན་ཐེག་པ་སྟེ་སློབ་
པའི་ལམ་བཞི། འདིར་འདོང་བས་ན་ཐེག་པ་སྟེ་འབྲས་བུའོ། །ཆེན་པོ་ནི་ཁྱད་པར་དུ་འཕགས་པ་
སྟེ༑ དམིགས་སྒྲུབ་ཡེ་ཤེས་བརྩོན་འགྲུས་དང་། །ཐབས་མཁས་ཐོབ་པ་ཕྲིན་ལས་ཆེ། །ཞེས་པའི་
-2 2
9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཆེན་པོ་བདུན་དང་ལྡན་པའོ། །མདོར་ན་ཐབས་ཤེས་གཉིས་ཀྱིས་རང་གཞན་མི་གནས་པའི་མྱ་
ངན་ལས་འདས་པ་ལ་གནས་ཤིང་འགོད་པ་ནི་ཐེག་པ་ཆེན་པོ་སྟེ། མདོ་ལས། ཅིའི་ཕྱིར་འདི་ནི་
བྱང་ཆུབ་ཐེག་ཆེན་བྱ་ཞེ་ན། །དེ་གང་བཞོན་ནས་སེམས་ཅན་ཐམས་ཅད་མྱ་ངན་ཟློ། །ཐེག་པ་
འདི་ནི་མཁའ་འདྲ་གཞལ་མེད་ཁང་ཆེན་ཏེ། །དགའ་སྐྱིད་བདེ་བ་མངོན་པར་ཐོབ་བྱེད་ཐེག་པའི་
མཆོག །ཅེས་གསུངས་པ་ལྟར་རོ། །རྒྱུད་ཅེས་བྱ་བ་ནི་རྒྱུན་ཆགས་པ་སྟེ། བརྗོད་བྱའི་དབང་དུ་
བྱས་ན་འཁོར་འདས་གཉིས་ཀའི་གནས་སྐབས་ན་དེ་བཞིན་གཤེགས་པའི་སྙིང་པོ་རྒྱུན་ཆགས་སུ་
ཡོད་པ་ཡིན་ལ། བླ་མའམ་ཕྱི་མ་ནི་འཁོར་བ་རྒྱུན་ཆགས་མ་ཡིན་གྱི། མྱང་འདས་རྒྱུན་ཆགས་
ཡིན་པར་བསྟན་པ་སྟེ། རྒྱུད་ལས། རྒྱུད་ནི་རྒྱུན་ཆགས་ཞེས་བྱ་སྟེ། །འཁོར་བ་རྒྱུད་དུ་འདོད་པ་
ཡིན། །ཕྱི་མ་ཞེས་བྱ་ཕ་རོལ་ཏེ། །མྱ་ངན་འདས་པ་རྒྱུད་ཕྱི་མ། །ཞེས་སོ། །རྗོད་བྱེད་ཀྱི་དབང་དུ་
བྱས་ན་རྒྱུད་ནི་ཆོས་ཀྱི་འཁོར་ལོ་རྒྱུན་ཆགས་པ་སྟེ། དོན་དམ་རྣམ་པར་ངེས་པའི་ཆོས་ཀྱི་འཁོར་
ལོའོ། །དེ་ཉིད་གཞན་ལས་ཁྱད་པར་དུ་འཕགས་པས་ན་བླ་མའམ། ཆོས་འཁོར་གསུམ་གྱི་ཕྱི་མ་
ཡིན་པས་ན་ཕྱི་མའོ། །བརྗོད་བྱ་དེ་དང་གསུང་རབ་དེ་གཏན་ལ་འབེབས་པས་ན་བསྟན་བཅོས་
འདི་ལའང་དེ་སྐད་ཅེས་བྱ་སྟེ། བརྗོད་བྱའི་མཚན་རྗོད་བྱེད་ལ་བཏགས་པའོ། །ཉོན་མོངས་དགྲ་
རྣམས་མ་ལུས་འཆོས་པ་དང་། །ངན་འགྲོ་སྲིད་ལས་སྐྱོབ་པ་གང་ཡིན་པ། །འཆོས་སྐྱོབ་ཡོན་ཏན་
ཕྱིར་ན་བསྟན་བཅོས་ཏེ། །གཉིས་པོ་འདི་དག་གཞན་གྱི་ལུགས་ལ་མེད། །ཅེས་པ་ལྟར། ཉོན་
མོངས་པ་ལས་འཆོས་པ་དང་། ཁྱད་པར་དུ་ངན་འགྲོ་དང་སྤྱིར་སྲིད་པ་ལས་སྐྱོབ་པས་ན་བསྟན་
བཅོས་སོ། །ཚོགས་གཉིས་འཕེལ་བར་བྱ་བའི་ཕྱིར་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ་ཞེས་ལོ་ཙཱ་བས་བཀོད་དོ། །
གཉིས་པ་གཞུང་གི་དོན་ལ་གསུམ་སྟེ། ལུས་རྣམ་པར་བཞག་པ། ཡན་ལག་རྒྱས་
པར་བཤད་པ། བརྩམས་པ་མཐར་ཕྱིན་པའི་དོན་ནོ། །དང་པོ་ལ་གསུམ། དགོས་དོན། བསྡུས་
-2
3
0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
དོན། ཚིག་དོན་ནོ། །དང་པོ་ནི། ལུས་རྣམ་གཞག་གིས་བསྟན་བཅོས་འདིའི་བརྗོད་བྱ་ཐམས་ཅད་
གྲངས་འདི་སྙེད་དང་། གོ་རིམ་འདི་ལྟ་བུའི་སྒོ་ནས་འཆད་དོ་ཞེས་བསྟན་པས་གཞུང་དབུ་ཞབས་
ཀྱི་དོན་ཆད་ལྷག་མེད་ཅིང་། མ་འཁྲུགས་པའི་སྒོ་ནས་འཆད་པ་པོས་འཆད་བདེ་ཞིང་། ཉན་པ་
པོས་ཉན་སླ་བའི་དགོས་པ་ཡོད་དེ། གདུལ་བྱ་རྣམས་ཀྱིས་བདེ་བླག་ཏུ་རྟོགས་པར་བྱ་བའི་ཕྱིར་
དང༌། བསྟན་བཅོས་ཀྱི་དོན་རྣམ་པར་ཕྱེ་བ་ཡང་མ་འཛིངས་པ་ཉིད་ཀྱིས་བཤད་སླ་བར་གཟིགས་
ནས་ཞེས་པ་དང་
། དབུས་མཐའི་ཊིཀྐར། སློབ་མས་དོན་ཁོང་དུ་ཆུད་ན་རྒྱས་པར་བརྗོད་ཀྱང་
བདེ་བླག་ཏུ་ཁོང་དུ་ཆུད་པར་འགྱུར་ཏེ། དཀྱུས་ཀྱིས་བསྟན་པའི་རྟ་ཐག་ཐོགས་མེད་པར་རྒྱུག་པ་
བཞིན་ཏེ་ཞེས་སོ། །གཉིས་པ་ནི། བསྟན་བཅོས་འདིའི་ལུས་ཐམས་ཅད་རྡོ་རྗེའི་གནས་བདུན་པོ་
འདིར་འདུས་ཤིང་། དེས་ཀྱང་ངེས་དོན་གྱི་མདོ་སྡེ་རྣམས་ཀྱི་ངེས་པའི་དོན་རྫོགས་པར་སྟོན་པར་
བྱེད་དོ། །ཞེས་པའོ། ། །
གསུམ་པ་ལ་གསུམ་སྟེ། བསྟན་བཅོས་ཀྱི་ལུས་རྡོ་རྗེའི་གནས་བདུན་དུ་བསྡུ་བ། དེ་
མདོ་དང་སྦྱར་བ། དེ་དག་གི་འབྲེལ་བསྟན་པའོ། །དང་པོ་ལ་གཉིས་ཏེ། དོན་བདུན་སོ་སོར་
བཤད་པ་དང༌། རྡོ་རྗེ་དང་དེའི་གནས་ཀྱི་རྒྱུ་མཚན་ནོ། །དང་པོ་ལ་གཉིས་ཏེ། དཀོན་མཆོག་
གསུམ་དང༌། ཁམས་སོགས་བཞིབཤད་པའོ། །དང་པོ་ལ་གཉིས་ཏེ། དངོས་དང་། ལུང་དང་
སྦྱར་བའོ། །དང་པོ་ལ། སངས་རྒྱས་ནི་འདུས་མ་བྱས་ཤིང་ལྷུན་གྱིས་གྲུབ། གཞན་གྱི་རྐྱེན་གྱིས་
མ་རྟོགས་པ་སྟེ། རང་དོན་གྱི་ཡོན་ཏན་གསུམ་དང་། མཁྱེན་པ་དང་། བརྩེ་བ་དང་། ནུས་པ་སྟེ་
གཞན་དོན་གྱི་ཡོན་ཏན་གསུམ་དང་ལྡན་པའོ། །ཆོས་ནི་སློབ་དཔོན་དབྱིག་གཉེན་གྱིས། སྟོན་
པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་དང་སྨྲ་བྱེད་
པ༑ ༑སྒྲུབ་པར་བྱེད་པ་ཁོ་ནའོ། །ཞེས་པ་ལྟར་སྤྱིར་ལུང་དང་རྟོགས་པའི་ཆོས་གཉིས་ཡིན་ཡང་
འདིར་ནི་བསམ་དུ་མེད་པ་དང་། གཉིས་སུ་མེད་པ་དང་། རྟོག་པ་མེད་པ་སྟེ་ཡོན་ཏན་གསུམ་དང་
- 2 3 ] .



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ལྡན་པའི་འགོག་བདེན་དང༌། ཉེ་བའི་ཉོན་མོངས་པའི་དྲི་མས་དག་པས་དག་པ་དང་། ཤེས་བྱ་
ཐམས་ཅད་གསལ་བར་བྱེད་པ་དང་། སྤང་བྱའི་གཉེན་པོ་བྱེད་པ་སྟེ་ཡོན་ཏན་གསུམ་དང་ལྡན་
པའི་ལམ་བདེན་ནོ། །ཚོགས་ཏེ་དགེ་འདུན་ནི་སྤྱིར་ཉན་རང་དང་བྱང་སེམས་ཐམས་ཅད་
ཡིན་ཡང་། འདིར་ནི་གང་ཟག་དང་ཆོས་བདག་མེད་པར་རྟོགས་པ་ཇི་ལྟ་བ་དང་། སེམས་ཅན་
ཐམས་ཅད་དེ་བཞིན་གཤེགས་པའི་སྙིང་པོ་ཡོད་པ་མཐོང་བ་ཇི་སྙེད་པ་རྟོགས་པ་སྟེ་བྱང་སེམས་
འཕགས་པ་རྣམས་ཁོ་ན་ཡིན་ནོ། །གཉིས་པ་ནི། དཀོན་མཆོག་གསུམ་པོ་དེ་དག་ཀྱང་དོན་དམ་
པར་སྤྲོས་པའི་མཐའ་ཐམས་ཅད་དང་བྲལ་བ་སྟེ། ལྷག་པའི་བསམ་པ་བསྟན་པའི་ལེའུ་ལས།
ཀུན་དགའ་བོ། དེ་བཞིན་གཤེགས་པ་ནི་བསྟན་དུ་མེད་པ་སྟེ་དེ་ནི་མིག་གིས་ལྟ་བར་མི་ནུསསོ།།
ཀུན་དགའ་བོ། ཆོས་ནི་བརྗོད་དུ་མེད་པ་སྟེ། དེ་ཉིད་རྣ་བས་ཉན་པར་མི་ནུས་སོ། །ཀུན་དགའ་
བོ༑ དགེ་འདུན་ནི་འདུས་མ་བྱས་པ་སྟེ་དེ་ནི་ལུས་དང་སེམས་ཀྱིས་བསྙེན་བཀུར་བྱ་བར་མི་
ནུས་སོ་ཞེས་སོ། །
གཉིས་པ་ལ་བཞི་སྟེ། ཁམས། བྱང་ཆུབ། ཡོན་ཏན། ཕྲིན་ལས་སོ། །དང་པོ་ནི།
ཁམས་དང་ཞེས་ཏེ་སེམས་ཀྱི་ཆོས་ཉིད་སྟོང་པ་ཉིད་དུ་གནས་པ་སྟེ། དེས་སེམས་ཅན་ཐམས་ཅད་
ལ་ཁྱབ་པས་ན་སེམས་ཅན་ཐམས་ཅད་དེ་བཞིན་གཤེགས་པའི་སྙིང་པོ་ཅན་ཞེས་བྱ་སྟེ། འགྲིབ་
པ་མེད་པ་དང་འཕེལ་བ་མེད་པ་ཉིད་བསྟན་པའི་མདོ་ལས། ཤཱ་རིའི་བུ་དོན་འདི་ནི་དེ་བཞིན་
གཤེགས་པའི་ཡུལ་ཏེ་དེ་བཞིན་གཤེགས་པའི་སྤྱོད་ཡུལ་ལོ། །ཤཱ་རིའི་བུ་དོན་འདི་ནི་རེ་ཤིག་ཉན་
ཐོས་དང༌། རང་སངས་རྒྱས་ཐམས་ཅད་ཀྱིས་ཀྱང་རང་གི་ཤེས་རབ་ཀྱིས་ཡང་དག་པར་ཤེས་
པའམ། ལྟ་བའམ་བརྟག་པར་མི་ནུས་ན་བྱིས་པ་སོ་སོའི་སྐྱེ་བོ་དག་གིས་ལྟ་ཅི་སྨོས་ཏེ། དེ་བཞིན་
གཤེགས་པ་ལ་དད་པས་རྟོགས་པ་ནི་མ་གཏོགས་སོ། །ཤཱ་རིའི་བུ་དོན་དམ་པ་ནི་དད་པས་རྟོགས་
པར་བྱ་བ་ཡིན་ནོ། །ཤཱ་རིའི་བུ་དོན་དམ་པ་ཞེས་བྱ་བ་ནི་སེམས་ཅན་གྱི་ཁམས་ཀྱི་ཚིག་བླ་དྭགས་
- 2 3 2 -



རྒྱུ
T
，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
སོ༑ །ཤཱ་རིའི་བུ་སེམས་ཅན་གྱི་ཁམས་ཞེས་བྱ་བ་འདི་ནི་དེ་བཞིན་གཤེགས་པའི་སྙིང་པོའི་ཚིག་
བླ་དྭགས་སོ། །ཤཱ་རིའི་བུ་དེ་བཞིན་གཤེགས་པའི་སྙིང་པོ་ཞེས་བྱ་བ་འདི་ནི་ཆོས་ཀྱི་སྐུའི་ཚིག་བླ་
དྭགས་སོ། །ཞེས་སོ། །བྱང་ཆུབ་ནི་ཁམས་རང་བཞིན་གྱིས་དག་པ་དེ་གློ་བུར་གྱི་དྲི་མ་ཐམས་ཅད་
ཀྱིས་ཀྱང་དག་པའི་ཆོས་ཀྱི་སྐུ་སྟེ། དཔལ་ཕྲེང་གི་མདོ་ལས། བཅོམ་ལྡན་འདས་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཅེས་བགྱི་བ་འདི་ནི་མྱ་ངན་ལས་འདས་པའི་དབྱིངས་ཀྱི་ཚིག་
བླ་དྭགས་སོ། །བཅོམ་ལྡན་འདས་མྱ་ངན་ལས་འདས་པའི་དབྱིངས་ཞེས་བགྱི་བ་འདི་ནི་དེ་བཞིན་
གཤེགས་པའི་ཆོས་ཀྱི་སྐུའི་ཚིག་བླ་དྭགས་སོ་ཞེས་སོ། །ཡོན་ཏན་ནི་དེ་ལྟ་བུའི་བྱང་ཆུབ་དེ་ལ་
ཡོད་པའི་སྟོབས་བཅུ་དང༌། མི་འཇིགས་པ་བཞི་དང་། སངས་རྒྱས་ཀྱི་ཆོས་མ་འདྲེས་པ་བཅོ་
བརྒྱད་དེ། བྲལ་བའི་ཡོན་ཏན་སུམ་ཅུ་རྩ་གཉིས་དང་། རྣམ་སྨིན་གྱི་ཡོན་ཏན་མཚན་བཟང་པོ་
སུམ་ཅུ་རྩ་གཉིས་ཏེ། དྲུག་ཅུ་རྩ་བཞི་པོ་དེས་མཚོན་པའི་སངས་རྒྱས་ཀྱི་ཡོན་ཏན་ཐམས་ཅད་ཏེ།
འཕེལ་འགྲིབ་མེད་པར་བསྟན་པ་ལས། ཤཱ་རིའི་བུ་དེ་བཞིན་གཤེགས་པས་བསྟན་པའི་ཆོས་ཀྱི་
སྐུ་གང་ཡིན་པ་དེ་ནི་འདི་ལྟ་སྟེ། གངྒཱའི་ཀླུང་གི་བྱེ་མ་ལས་འདས་པའི་དེ་བཞིན་གཤེགས་པའི་
ཆོས་དག་དང་རྣམ་པར་དབྱེར་མེད་པའི་ཆོས་དང་ལྡན་པ་མ་བྲལ་བའི་ཡེ་ཤེས་ཀྱི་ཡོན་ཏན་
ཅན་ནོ། །ཞེས་སོ། །སངས་རྒྱས་ཀྱི་ཕྲིན་ལས་ནི་ཡོན་ཏན་དེ་དག་གི་སྟོབས་ཀྱིས་རྣམ་པར་རྟོག་པ་
མེད་བཞིན་དུ་སེམས་ཅན་གྱི་དོན་ལྷུན་གྱིས་གྲུབ་ཅིང་རྒྱུན་མི་ཆད་པར་མཛད་པ་སྟེ། དེ་བཞིན་
གཤེགས་པའི་ཡོན་ཏན་དང་བསམ་གྱིས་མི་ཁྱབ་པའི་ཡུལ་ལ་འཇུག་པ་བསྟན་པ་ལས། འཇམ་
དཔལ། དེ་བཞིན་གཤེགས་པ་ནི་རྟོག་པར་མི་མཛད། རྣམ་པར་རྟོག་པར་མི་མཛད་མོད་ཀྱི། དེ་
ལྟ་ན་ཡང་དེ་ལྟ་བུའི་རང་བཞིན་གྱིས་མཛད་པ་འདི་ནི་མི་རྟོག །རྣམ་པར་མི་རྟོག་བཞིན་དུ་ལྷུན་
གྱིས་གྲུབ་པར་འཇུག་གོ་ཞེས་སོ། །དེ་ལྟར་དོན་བདུན་པོ་དེས་བསྟན་བཅོས་ཀྱི་ལུས་ཡོངས་སུ་
རྫོགས་པས་ན་སངས་རྒྱས་ཕྲིན་ལས་ཐ་མ་སྟེ། ཞེས་ཏེ་དེ་དག་ལས་གཞན་མེད་ཅེས་པའི་དོན་ཏོ།།
- 2 3 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གཉིས་པ་རྡོ་རྗེའི་དང་གནས་ཀྱི་རྒྱུ་མཚན་ནི། བསྟན་བཅོས་ཀུན་གྱི་ལུས་ནི་མདོར་
བསྡུས་ན། །རྡོ་རྗེ་ཡི་ནི་གནས་བདུན་འདི་དག་གོ །ཞེས་པ་ལ་སངས་རྒྱས་ལ་སོགས་པའི་དོན་
བདུན་པོ་འདི་དག་གི་དོན་དམ་པའི་གནས་ལུགས་སྤྲོས་པ་ཐམས་ཅད་དང་བྲལ་བ་སོ་སོ་རང་
གིས་རིག་པར་བྱ་བའི་དོན་དེ་ནི་དཔེར་ན་རྡོ་རྗེ་རྫས་གཞན་གྱིས་ཕིགས་པ་དཀའ་བ་བཞིན་དུ་
ཐོས་བསམ་གྱི་ཤེས་པས་ཕིགས་པར་དཀའ་བའི་ཕྱིར་རྡོ་རྗེ་ཞེས་བྱའོ། །དེ་དག་སྟོན་པའི་གཞུང་
རྣམས་ནི་དེ་རྟོགས་པའི་ཐབས་སུ་གྱུར་པའི་ལམ་སྟོན་པས་རྟོགས་པའི་རྟེན་དུ་གྱུར་པའི་ཕྱིར་རྡོ་
རྗེའི་གནས་ཞེས་བྱའོ། །གཉིས་པ་དེ་མདོ་དང་སྦྱར་བ་ནི། རྡོ་རྗེའི་གནས་བདུན་པོ་འདི་དག་གི་
ཐུན་མོང་མ་ཡིན་པའི་རང་གི་མཚན་ཉིད་དང་། འབྲས་བུ་དང་རྒྱུར་རམ་གཅིག་གི་རྗེས་སུ་གཅིག་
འབྲེལ་བའི་ཚུལ་ནི་གནས་བདུན་གྱི་གོ་རིམ་ཇི་ལྟ་བ་བཞིན་དུ་བྱང་ཆུབ་སེམས་དཔའ་གཟུངས་
ཀྱི་དབང་ཕྱུག་རྒྱལ་པོས་ཞུས་པའི་དེ་བཞིན་གཤེགས་པའི་སྙིང་རྗེ་ཆེན་པོ་བསྟན་པ་ཞེས་བྱ་བའི་
མདོ་ལས་རིག་པར་བྱའོ། །ཇི་ལྟར་ཞེ་ན་གཉིས་ཏེ། དཀོན་མཆོག་གསུམ་དང༌། ཁམས་ལ་
སོགས་བཞི་གསུངས་ཚུལ་ལོ། །
དང་པོ་ལ་གསུམ་སྟེ། མདོ་དགོད། དེའི་དོན་བཤད། དཀོན་མཆོག་གི་ཡོན་ཏན་བསྟན་
ཚུལ་ལོ། །དང་པོ་ནི། མདོ་དེའི་གླེང་གཞི་ལས་ནི་རྡོ་རྗེའི་གནས་དང་པོ་གསུམ་རིག་པར་བྱ་སྟེ་ཇི་
སྐད་དུ་བཅོམ་ལྡན་འདས་ཆོས་ཐམས་ཅད་མཉམ་པ་ཉིད་དུ་མངོན་པར་རྫོགས་པར་སངས་རྒྱས་
པ༑ ཆོས་ཀྱི་འཁོར་ལོ་ལེགས་པར་བསྐོར་བ། སློབ་མའི་ཚོགས་ཤིན་ཏུ་དུལ་བ་མཐའ་ཡས་པ་
མའ་བ་ཞེས་སོ། །གཉིས་པ་ནི། ས་བརྒྱད་པ་ལ་གནས་པ་ལ་ཉོན་ཡིད་གནས་གྱུར་ཏེ། ཆོས་
ཐམས་ཅད་ལ་རྣམ་པར་མི་རྟོག་པ་ལ་དབང་ཐོབ་པ་དེ་མཐར་ཕྱིན་པས་ན་བྱང་ཆུབ་ཀྱི་སྙིང་པོར་
གཤེགས་པ་དེ་ཆོས་ཐམས་ཅད་མཉམ་པ་ཉིད་དུ་མངོན་པར་རྫོགས་པར་སངས་རྒྱས་པ་ཞེས་
བྱའོ། །ས་དགུ་པ་ལ་སོ་སོ་ཡང་དག་པ་རིག་པ་བཞི་ལ་དབང་བས་བླ་ན་མེད་པའི་ཆོས་སྨྲ་བ་ཉིད་
- 2 3 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དང་ལྡན་པ་དང་། སེམས་ཅན་གྱི་བསམ་པའི་ཚུལ་ལེགས་པར་ཤེས་པ་དང་། དབང་པོ་མཆོག་གི་
ཕ་རོལ་ཏུ་ཕྱིན་པ་དང་། སེམས་ཅན་གྱི་ཉོན་མོངས་པའི་མཚམས་སྦྱོར་བ་འཇོམས་པ་ལ་མཁས་
པ་ཐོབ་པ་དེ་མཐར་ཕྱིན་པས་ན་མངོན་པར་རྫོགས་པར་སངས་རྒྱས་ལ་དེ་ཆོས་ཀྱི་འཁོར་ལོ་
ལེགས་པར་བསྐོར་བ་ཞེས་བྱའོ། །ས་བཅུ་པ་ལ་དེ་བཞིན་གཤེགས་པའི་བླ་ན་མེད་པའི་ཆོས་ཀྱི་
རྒྱལ་ཚབ་ཏུ་དབང་བསྐུར་བ་ཐོབ་པ་དེ་མཐར་ཕྱིན་པས་ན་དེ་སངས་རྒྱས་ཀྱི་མཛད་པ་ལྷུན་གྱིས་
གྲུབ་ཅིང་རྒྱུན་མི་འཆད་པར་གྱུར་པའི་ཕྱིར། ཆོས་ཀྱི་འཁོར་ལོ་ལེགས་པར་བསྐོར་བ་དེ་སློབ་མའི་
ཚོགས་དུལ་བ་མཐའ་ཡས་པ་མངའ་བ་ཞེས་བྱའོ། །སློབ་མ་དུལ་བ་དེ་ཡང་དགེ་སློང་སྟོང་ཕྲག་
དྲུག་ཅུའི་དགེ་སློང་གི་དགེ་འདུན་ཆེན་པོ་དང་ཞེས་པ་ནས། དེ་ལ་སོགས་པ་བྱང་ཆུབ་སེམས་
དཔའ་ཆེན་པོ་གྲངས་མེད་དཔག་ཏུ་མེད་པ་དག་དང་ཐབས་ཅིག་གོ་ཞེས་པའི་བར་དུ་གསུངས་
ཤིང༌། དེ་རྣམས་མདོ་ལས། གསུངས་པའི་ཡོན་ཏན་མང་པོ་དང་ལྡན་པས་རང་རང་ལམ་ལ་བག་
ཡོད་པར་གནས་པས་ཤིན་ཏུ་དུལ་བ་ཡིན་ནོ། །
གསུམ་པ་ལ་གཉིས་ཏེ། ཡོན་ཏན་གྱི་རྣམ་པར་དབྱེ་བ་དང་། བླ་ན་མེད་པའི་ཡོན་ཏན་
བསྟན་པའོ། །དང་པོ་ནི། དེའི་རྗེས་ལ་བཅོམ་ལྡན་འདས་བྱང་ཆུབ་སེམས་དཔའི་སྤྱོད་པ་ལ་འཇུག་
པས་ངེས་པར་འབྱུང་བ་སྒྲིབ་པ་མེད་པའི་སྒོ་ཞེས་བྱ་བའི་ཆོས་ཀྱི་རྣམ་གྲངས་ཡང་དག་པར་སྟོན་
ཏོ༑ ༑དེ་ནས་བཅོམ་ལྡན་འདས་མངོན་པར་རྫོགས་པར་སངས་རྒྱས་ནས་ལོ་བཅུ་དྲུག་བཞེས་ཏེ།
ཚངས་པར་སྤྱོད་པ། རྒྱས་པར་གྱུར་པ་མཁྱེན་ཞེས་པ་ནས་བཟུང་སྟེ། བཅོམ་ལྡན་འདས་དེ་བཞིན་
གཤེགས་པའི་ཏིང་ངེ་འཛིན་སངས་རྒྱས་ཀྱི་ཡུལ་ཡང་དག་པ་ཇི་ལྟ་བ་བཞིན་དུ་ཡང་དག་པར་སྟོན་
པ་ཞེས་བྱ་བ་ལ་སྙོམས་པར་ཞུགས་པས་འདོད་པ་དང་གཟུགས་ཀྱི་ཁམས་ཀྱི་བར་དུ་རིན་པོ་ཆེ་སྣ་
ཚོགས་ལས་གྲུབ་པའི་ཁྱམས་སྟོང་གསུམ་གྱི་ཚད་ཙམ་ཞིག་བྱུང་སྟེ། སྟོང་གསུམ་གྱི་གླིང་བཞི་པ་
ཐམས་ཅད་ནས་དེའི་བར་དུ་རིན་པོ་ཆེ་སྣ་ཚོགས་ཀྱི་ཐེམ་སྐས་བཞི་སྟོང་བཞི་སྟོང་འབྱུང་ཞིང་།
]
-23 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བཅོམ་ལྡན་འདས་འཁོར་དང་བཅས་པ་བྱ་རྒོད་ཕུང་པོའི་རི་ནས་ཐེམ་སྐས་དེ་ལ་གཤེགས་ཏེ།
འདོད་ལྷའི་རིས་དྲུག་གིས་རང་རང་གིས་ཐམས་ཅད་དུ་མཆོད་ཅིང་བསྟོད་ཏེ། བཅོམ་ལྡན་འདས་
ཀྱི་རྗེས་སུ་འབྲངས་ནས་རིན་པོ་ཆེའི་ཁྱམ་དེར་གཤེགས་ཏེ། གླིང་བཞི་པ་ཐམས་ཅད་ནས་དེར་
གཤེགས་པར་བསྟན་ཏོ། །དེ་ནས་བཅོམ་ལྡན་འདས་སེངྒེའི་ཁྲི་ལ་བཞུགས་ཏེ་ཏིང་ངེ་འཛིན་ལ་
སྙོམས་པར་ཞུགས་པས་བ་སྤུའི་ཁུང་བུ་ཐམས་ཅད་ནས་འོད་ཟེར་མང་པོ་བྱུང་སྟེ། ངན་སོང་
གསུམ་གྱི་སྡུག་བསྔལ་དང་སེམས་ཅན་ཐམས་ཅད་ཀྱི་ཉོན་མོངས་པ་ཞི་ནས་དགེ་བའི་སེམས་དང་
ལྡན་པར་བྱས་ནས། ཕྱོགས་བཅུའི་འཇིག་རྟེན་གྱི་ཁམས་སྣང་བར་བྱས་ཏེ། དེ་དག་ལས་ཚིགས་
སུ་བཅད་པ་བྱུང་བས་བདུད་ཀྱི་གནས་ཐམས་ཅད་མོག་མོག་པོར་བྱས་ཤིང་བྱང་ཆུབ་སེམས་
དཔའ་རྣམས་བསྐུལ་ནས། ཕྱོགས་བཅུ་ནས་བྱང་ཆུབ་སེམས་དཔའ་ཆེན་པོ་རྣམས་བྱང་ཆུབ་
སེམས་དཔའ་གངྒཱའི་ཀླུང་གི་བྱེ་མ་སྙེད་ཀྱིས་བསྐོར་བ་རྣམས་ལྷགས་ཏེ་མཆོད་ཅིང་བསྟོད་ནས།
རང་རང་གི་ཕྱོགས་སུ་འཁོད་པ་དང་། གླིང་བཞི་ན་གནས་པ་སྣོད་དུ་གྱུར་པ་ཐམས་ཅད་ཀྱང་ཐེམ་
སྐས་རྣམས་ནས་འོངས་ཤིང་། གཟུགས་ཁམས་ཀྱི་ལྷ་རྣམས་ཀྱང་འདུས་ཏེ་རང་རང་གི་སྟན་ལ་
འཁོད་དོ། །ཞེས་པས་སངས་རྒྱས་ཀྱི་ཡོན་ཏན་གྱི་རྣམ་པར་དབྱེ་བ་བསྟན་ཏོ། །དེ་ནས་བཅོམ་
ལྡན་འདས་ཀྱི་སྨིན་མཚམས་ནས་འོད་ཟེར་བྱུང་སྟེ། བྱང་ཆུབ་སེམས་དཔའ་མེ་ཏོག་དཔལ་གྱི་
སྙིང་པོ་ལ་རེག་པས་དེས་ཏིང་ངེ་འཛིན་རྒྱན་བཀོད་པ་ཞེས་བྱ་བ་ལ་སྙོམས་པར་ཞུགས་པ་ནས་
སེང་གེའི་ཁྲི་ཤིང་ཏ་ལ་བྱེ་བ་ཕྲག་ཁྲིག་བརྒྱ་སྟོང་ཕྲག་བརྒྱད་ཅུ་ཙམ་དུ་མཐོ་བ་སྤྲུལ་ཏེ། དེ་ལ་
བཅོམ་ལྡན་འདས་བཞུགས་པ་དང༌། བྱང་ཆུབ་སེམས་དཔའི་སྒྲིབ་པ་མེད་པའི་སྒོ་ཞེས་བྱ་བའི་
ཆོས་ཀྱི་རྣམ་གྲངས་ཞེས། ཆོས་ཀྱི་མིང་བསྟན་པ་དང་། བྱང་ཆུབ་སེམས་དཔའི་ལམ་ལ་བཀོད་
པ་ལ་དམིགས་པ་དང༌། ཕྱིར་མི་ལྡོག་པའི་འཁོར་ལོ་ཞེས་པ་ལ་སོགས་པ་ཆོས་དེའི་ཡོན་ཏན་
བསྟན་པའི་སྒོ་ནས་ཆོས་ཀྱི་ཡོན་ཏན་རྣམ་པར་དབྱེ་བ་བསྟན་ཏོ། །དེ་ནས་བྱང་ཆུབ་སེམས་དཔའ་
.
，
L
- 2 3 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
མང་པོས་ཏིང་ངེ་འཛིན་མང་པོ་ལ་ཞུགས་ནས་ཐམས་ཅད་དང་ལྡན་པའི་འཁོར་དེ་ཡོན་ཏན་མང་
པོ་དང་ལྡན་པར་བྱས་ཤིང༌། སྟོང་གསུམ་གྱི་བདུད་ཐམས་ཅད་དད་པར་བྱས་ཏེ་བསྡུས་པ་ལ་
སོགས་པ་ཏིང་ངེ་འཛིན་གྱི་མཐུ་བསྟན་པ་དང༌། བྱང་སེམས་བསམ་གྱིས་མི་ཁྱབ་པའི་གོ་ཆ་
བགོས་པ་ཞེས་པ་ལ་སོགས་པ་བྱང་སེམས་ཀྱི་ཡོན་ཏན་བསྔགས་པ་བརྗོད་པའི་སྒོ་ནས་དགེ་
འདུན་དཀོན་མཆོག་གི་ཡོན་ཏན་གྱི་རྣམ་པར་དབྱེ་བ་བསྟན་ཏོ། །
གཉིས་པ་ནི། དེ་ནས་བཅོམ་ལྡན་འདས་ཀྱི་བྱང་ཆུབ་སེམས་དཔའི་འདུས་པ་དེ་
གཟིགས་ནས་མི་འཇིགས་པའི་སྟོབས་ཞེས་བྱ་བའི་འོད་ཟེར་བཀྱེ་སྟེ། འོད་ཟེར་དེ་ཆོས་ཀྱི་རྒྱལ་
པོ་ཉིད་ཀྱི་སྲས་ཀྱི་ཐུ་བོ་གཟུངས་ཀྱི་དབང་ཕྱུག་རྒྱལ་པོའི་སྤྱི་བོར་ནུབ་པས་དེས་བྱང་སེམས་
གཞན་ཐམས་ཅད་ཟིལ་གྱིས་མནན་ནས། རིན་པོ་ཆེའི་གདུགས་ལ་སོགས་པས་བཅོམ་ལྡན་
འདས་ལ་མཆོད་ནས། ཀུན་ཏུ་སྣང་བ་ཀུན་ནས་འོད་ཟེར་ཅན། །དོན་རྣམས་མ་ལུས་སྟོན་པ་ཀུན་
ནས་སྤྱན། །རང་བྱུང་ཆོས་ཀྱི་ངོ་བོ་ཉིད་ལ་མཁས། །བསམ་གྱིས་མི་ཁྱབ་ཡོན་ཏན་ཀུན་དང་ལྡན།།
ཞེས་པ་ལ་སོགས་པ་ཡང་དག་པའི་ཡོན་ཏན་གྱིས་བསྟོད་པའི་སྒོ་ནས་སངས་རྒྱས་ཀྱི་ཡང་དག་
པའི་ཡོན་ཏན་དང་། བཅོམ་ལྡན་འདས། བྱང་ཆུབ་སེམས་དཔའ་རྣམས་ཀྱི་རྒྱན་ནི་གང་ལགས།
ཞེས་པ་ལ་སོགས་པ་ཐེག་པ་ཆེན་པོའི་གཏམ་དྲི་བ་ཉེ་བར་བཀོད་པས་ཆོས་ཀྱི་དང་། བཅོམ་ལྡན་
འདས་ཅི་ནས་བྱང་ཆུབ་སེམས་དཔའ་བདུད་དང་ཕྱིར་རྒོལ་བ་བཅོམ་ཞིང་ཐེ་ཚོམ་དང་བྲལ་ནས་
དེ་བཞིན་གཤེགས་པའི་ཡུལ་ལ་འཇུག་པར་འགྱུར་བ་དང་ཞེས་པ་ལ་སོགས་པ་ནས། ལེགས་
པར་བཤད་དུ་གསོལ་ཞེས་པས་ཆོས་རྟོགས་པའི་འབྲས་བུ་བསྟན་པའི་སྒོ་ནས་དགེ་འདུན་གྱི་བླ་
ན་མེད་པའི་ཡོན་ཏན་བསྟན་ཏོ། ། །
གཉིས་པ་ཁམས་སོགས་བཞི་བསྟན་ཚུལ་ནི། གནས་ཕྱི་མ་བཞི་ནི་བློ་ལྡན་བྱང་
སེམས་དང་རྒྱལ་བ་སངས་རྒྱས་ཀྱི་ཡོན་ཏན་གྱི་ཆོས་ཀྱི་དབྱེ་བ་ལས་ཤེས་པར་བྱའོ། །ཇི་ལྟར་ཞེ་
- 2 3 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ན༑ དེ་ལ་བཞི་ལས། དང་པོ་ ཁམས་ནི། དེའི་རྗེས་ལ་ཁམས་ རང་བཞིན་གྱིས་དག་པ་དེ་གློ་
བུར་གྱི་དྲི་མས་དག་པར་བྱ་བའི་ཕྱིར་ཡོན་ཏན་དྲུག་ཅུའི་ཡོངས་སུ་སྦྱོང་བ་བསྟན་ཏོ། །ཡོན་ཏན་
དྲུག་ཅུ་ནི་དེ་ཉིད་ལས། གང་གིས་ཐེག་མཆོག་དམ་པ་འདི་མཛེས་པའི། །བློ་གྲོས་ཆེན་པོ་རྣམས་
ཀྱི་རྒྱན་བཞི་སྟེ། །ཚུལ་ཁྲིམས་ཏིང་འཛིན་དེ་བཞིན་ཤེས་རབ་མཆོག །ཤིན་ཏུ་རྣམ་ངེས་དོན་དད་
དེ་བཞིན་གཟུངས། །ཞེས་པ་བྱང་ཆུབ་སེམས་དཔའི་སྤྱན་བཞི་དང་། གཞན་དག་ཀྱང་བཟུང་སླ་
བའི་དོན་དུ་ཚིགས་བཅད་དུ་བསྡེབས་ན། དྲན་དང་བློ་གྲོས་རྟོགས་དང་ཆོས་ཀྱི་སྣང་། །ཤེས་པ་
བདེན་པ་མངོན་ཤེས་སྒྲུབ་པའི་སྣང་
། །ཞེས་པ་བྱང་ཆུབ་སེམས་དཔའི་སྣང་བ་བརྒྱད་དང་། ལྟ་
བས་བཅིངས་དང་ཕྱིན་ཅི་ལོག་བཞི་དང༌། །ངར་འཛིན་སྒྲིབ་ལྔ་སྐྱེ་མཆེད་དྲུག་གི་ཆགས། །ང་
རྒྱལ་ལམ་ངན་ཉེ་དུ་ཞེན་དང་ཁྲོ། །སྡིག་གྲོགས་བརྐམ་ཆགས་མཐར་འཛིན་ལྟ་བ་དང་། །ལྟ་གྱུར་
འཁོར་བ་དགའ་དང་སྙེམས་པ་དང་། །མྱང་འདས་སྒོ་བཅད་གྱུར་པའི་འགྲོ་མཐོང་ནས། །དེ་དག་
བཟློག་ཕྱིར་བདག་གིས་ཆོས་བསྟན་སྙམ། །རྒྱལ་སྲས་རྣམས་ལ་སྙིང་རྗེ་བཅུ་དྲུག་སྐྱེ། །ཞེས་པ་
བྱང་ཆུབ་སེམས་དཔའི་སྙིང་རྗེ་ཆེན་པོ་བཅུ་དྲུག་དང་། གཏི་མུག་སད་དང་ཐེག་ཆེན་འཛིན་འཇུག་
དང༌། །ཆོས་འདོད་འཚོ་བ་དག་དང་ཡང་དག་ལྟ། །ཚུལ་བཞིན་ཡིད་བྱེད་ཡང་དག་ཆོས་སྒྲུབ་དང་།།
ཕར་ཕྱིན་དྲུག་དང་ཐབས་མཁས་ཉོན་མོངས་སྤངས། །དམིགས་བྲལ་དུལ་དང་བྱས་གཟོ་ཆུ་ལས་
འདས། །བཀའ་བློ་བདེ་དང་དགེ་རྩ་ འཕགས་པའི་ནོར། །ནད་མེད་ཡེ་ཤེས་སྣང་བ་ཁམས་
གསུམ་ཤེས། །གཡས་ཕྱོགས་ལམ་དང་ལུས་སྲོག་མི་ལྟ་དང་། །སྐྱབས་གསུམ་རིགས་མི་གཅོད་
དང་དམ་ཆོས་འཛིན། །རྗེས་དྲན་དྲུག་དང་སྒྲིབ་བྲལ་དགེ་ཆོས་རྫོགས། །སུམ་ཅུ་གཉིས་དང་
བདག་ཉིད་ལྡན་ཤེས་ནས། །དེ་མི་ལྡན་རྣམས་དེ་དག་རྣམས་ལ་འགོད། །ཅེས་པ་བྱང་ཆུབ་
སེམས་དཔའི་ལས་སུམ་ཅུ་རྩ་གཉིས་རྣམས་ཡིན་ནོ། །དེ་ལྟར་གློ་བུར་གྱི་དྲི་མ་སྦྱོང་བྱེད་དེ་དག་
བསྟན་པས། སྦྱང་བྱ་རང་བཞིན་གྱིས་དག་པའི་ཁམས་ཡོད་པར་བསྟན་ཅིང་། དེ་བཞིན་དུ་མདོ་
-2 3 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
འདི་ཉིད་ལས། ཕྲིན་ལས་ཀྱི་རྗེས་ཐོགས་ཉིད་དུ་ནོར་བུ་སྦྱོང་བའི་དཔེའི་སྒོ་ནས་མ་དག་པའི་
ཁམས་དེ་ཆོས་འཁོར་གསུམ་གྱི་སྒོ་ནས་རིམ་གྱིས་སྦྱངས་པས་དག་པར་འགྱུར་བར་གསུངས་
ཤིང་། གཞན་ལས་ཀྱང་། ཇི་ལྟར་རྡོའི་ཕྱེ་མ་ལ། །ས་ལེ་སྦྲམ་ནི་མི་མཐོང་བ། །ཡོངས་སུ་སྦྱངས་
པས་དེ་མཐོང་བཞིན། །འཇིག་རྟེན་ན་ནི་དེ་བཞིན་གཤེགས། །ཞེས་གསུངས་སོ། །
གཉིས་པ་བྱང་ཆུབ་བསྟན་པའི་ཚུལ་ནི། དེའི་རྗེས་ལ། གནས་མེད་ཞི་བ་འོད་
གསལ་བླང་དོར་མེད། །མཚན་མེད་དུས་གསུམ་མཉམ་ཉིད་འདུས་མ་བྱས། །དབྱེར་མེད་ལུས་
དང་སེམས་ཀྱིས་འཚང་མི་རྒྱ། །གཞི་མེད་སྟོང་ཉིད་ནམ་མཁའ་མཉམ་པ་དང་། །ཇི་བཞིན་གནས་
དང་ནམ་མཁའ་མེད་ལ་ཞུགས། །ཟག་པ་མེད་དང་དག་པའི་རང་བཞིན་དུ། །བྱང་ཆུབ་རྟོགས་
ནས་མ་རྟོགས་སེམས་ཅན་རྣམས། །དེ་རྟོགས་བྱ་ཕྱིར་སྙིང་རྗེ་བཅུ་དྲུག་འཇུག །ཅེས་པ་སངས་
རྒྱས་ཀྱི་སྙིང་རྗེ་ཆེན་པོ་བཅུ་དྲུག་བསྟན་པའི་སྒོ་ནས་བྱང་ཆུབ་གསལ་བར་མཛད་དོ། །
གསུམ་པ་ཡོན་ཏན་ནི། དེའི་རྗེས་ལ་སྟོབས་བཅུ་དང་། མི་འཇིགས་པ་བཞི་དང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བསྟན་པའི་སྒོ་ནས་གསལ་བར་མཛད་དོ། །བཞི་པ་
ཕྲིན་ལས་ནི། འགྲེལ་པར་དེ་བསྟན་པའི་རྗེས་ལ་ཞེས་འབྱུང་ཡང་སྟོབས་སོགས་སུམ་ཅུ་རྩ་
གཉིས་པོ་དེ་དག་དེ་ཉིད་ཀྱིས་ཕྲིན་ལས་བླ་ན་མེད་པར་མཛད་པའི་ཕྱིར་ཕྲིན་ལས་སུམ་ཅུ་
རྩ་གཉིས་སུ་གསུངས་སོ། །མདོ་ལས། ཕྲིན་ལས་སུམ་ཅུ་རྩ་གཉིས་ལས་ལོགས་སུ་ཡོན་ཏན་
གསུངས་པ་མི་སྣང་ངོ་། །གསུམ་པ་དེ་དག་གི་འབྲེལ་བསྟན་པ་ནི། འོ་ན་རྡོ་རྗེའི་གནས་བདུན་པོ་
གོ་རིམ་དེ་ལྟར་འཆད་པའི་རྒྱུ་མཚན་དེ་དག་ལ་འབྲེལ་ཅི་ཞིག་ཡོད་ཅེ་ན། སངས་རྒྱས་ལས་ལུང་
དང་རྟོགས་པའི་ཆོས་འབྱུང་ལ། ཆོས་དེ་རྟོགས་པ་ལས་འཕགས་པའི་ཚོགས་བྱང་ཆུབ་སེམས་
དཔའི་དགེ་འདུན་འབྱུང་ངོ༌། །དགེ་འདུན་གྱི་ཚོགས་དེ་ལས་དེ་བཞིན་གཤེགས་པའི་སྙིང་པོ་
ཁམས་རང་བཞིན་གྱིས་རྣམ་པར་དག་པ་དེ་གློ་བུར་གྱི་དྲི་མ་ཅི་རིགས་པས་དག་པའི་ཡེ་ཤེས་ཐོབ་
-2 39 -



L-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཅེས་པའམ། ཡང་ན་སྙིང་པོ་ཡེ་ཤེས་ནི་སངས་རྒྱས་ཀྱི་ཡེ་ཤེས་ཡིན་ལ། ཁམས་ནི་དེའི་རིགས་ཏེ་
དྲི་མ་ཅི་རིགས་པ་དང་བྲལ་བ་ཐོབ་ཅེས་པའོ། །དེ་ལ་བརྟེན་ནས་མཐར་ཁམས་གློ་བུར་གྱི་དྲི་མ་
ཐམས་ཅད་ཀྱིས་དག་པའི་སྙིང་པོ་ཡེ་ཤེས་དེ་ཐོབ་པ་ནི་དག་པ་གཉིས་ལྡན་གྱི་བྱང་ཆུབ་མཆོག་
ཡིན་ཞིང་། དེའི་རྒྱུ་མཚན་གྱིས་སྟོབས་ལ་སོགས་པ་སངས་རྒྱས་ཀྱི་ཡོན་ཏན་རྣམས་འབྱུང་ལ།
དེའི་སྟོབས་ཀྱིས་སེམས་ཅན་ཀུན་གྱི་དོན་འབད་མེད་དུ་རྒྱུན་མི་ཆད་པར་བྱེད་པའི་ཕྲིན་ལས་ཀྱི་
ཆོས་རྣམས་དང་ལྡན་པར་འགྱུར་བས་ན་གོ་རིམ་བཞིན་དུ་འབྲེལ་བ་ཡིན་ནོ། །འོག་ནས། གང་
ལས་དཀོན་མཆོག་དགེ་བ་གསུམ་འབྱུང་བ། །ཞེས་ཁམས་སོགས་བཞི་ལས་དཀོན་མཆོག་གསུམ་
འབྱུང་བར་གསུངས་པ་དང་འགལ་ལོ་ཞེ་ན། ས་ལུ་དང་དེའི་མྱུ་གུ་ལྟར་ཕན་ཚུན་རྒྱུ་འབྲས་སུ་
འབྱུང་བ་ཡིན་པས་སྐྱོན་མེད་དོ། །
གཉིས་པ་ཡན་ལག་རྒྱས་པར་བཤད་པ་ལ་གཉིས་ཏེ། འབྲས་བུ་དཀོན་མཆོག་གསུམ་
དང༌། རྒྱུ་ཁམས་སོགས་བཞི་བཤད་པའོ། །དང་པོ་ལ་གཉིས་ཏེ། དངོས་དང༌། དེ་ལ་སྐྱབས་སུ་
འགྲོ་ཚུལ་ལོ། །དང་པོ་ལ་བཞི་སྟེ། སྐྱབས་གནས་ངོས་གཟུང་བ། གནས་སྐབས་ཀྱི་སྐྱབས་གསུམ་
དུ་དབྱེ་བ། མཐར་ཐུག་གི་སྐྱབས་གནས་གཅིག་ཏུ་སྒྲུབ་པ། དཀོན་མཆོག་གི་སྒྲ་དོན་བཤད་པའོ།།
དང་པོ་ལ་གསུམ་སྟེ། སངས་རྒྱས། ཆོས། དགེ་འདུན་རྣམ་པར་བཞག་པའོ། །དང་པོ་ལ་གཉིས་
ཏེ༑ བཤད་བྱ་དགོད་པ་དང་། དེའི་རང་བཞིན་གཏན་ལ་དབབ་པའོ། །དང་པོ་ནི། སངས་རྒྱས་
གང་ཞིག་ཐོག་མ་སྐྱེ་བ་དང་། དབུས་གནས་པ་དང་། མཐར་འགག་པ་མེད་ལ། སྤྲོས་པ་དང་རྣམ་
པར་རྟོག་པ་ཐམས་ཅད་ཞི་བའི་ཆོས་ཀྱི་སྐུ་ཐོབ་ཅིང་། གཞན་གྱི་སྒྲ་དང་རྟགས་ལ་མ་ལྟོས་པར་
སངས་རྒྱས་ཉིད་ཀྱི་རང་བྱུང་གི་ཡེ་ཤེས་ཀྱིས་ཆོས་སྐུ་བརྗོད་དུ་མེད་པའི་རང་བཞིན་དུ་རྣམ་པར་
སངས་རྒྱས་ཏེ་རྫོགས་པར་མངོན་སུམ་དུ་མཁྱེན་པ་རང་དོན་གྱི་ཡོན་ཏན་དང་། གཞན་དོན་གྱི་
ཡོན་ཏན་དེ་ལྟར་རང་ཉིད་སངས་རྒྱས་ནས་ཆོས་ཀྱི་སྐུ་དེ་མ་རྟོགས་པའི་སེམས་ཅན་རྣམས་ཀྱིས་
-
L，
- 2 4 (0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
དེ་རྟོགས་ཤིང་ཐོབ་པར་བྱ་བའི་ཕྱིར་དུ་འཇིག་རྟེན་ལས་འདས་པའི་ཕྱིར་འཚོ་བ་འཆད་པ་དང་།
འཆི་བ་དང་། ངན་འགྲོ་དང༌། མི་བསྔགས་པ་དང་། འཁོར་གྱི་ནང་དུ་བག་ཚ་བ་ལ་སོགས་པའི་
འཇིགས་པ་མེད་ཅིང་ཕྱིར་མི་ལྡོག་པས་ན་རྟག་པའམ་བརྟན་པའི་ལམ་དེ་གདུལ་བྱ་ལ་སྟོན་པའོ།།
དེ་ལྟ་བུའི་སངས་རྒྱས་དེ་ཉིད་མཁྱེན་བརྩེའི་རལ་གྲི་མཆོག་བསྣམས་ནས་སྐྱེ་མཆེད་དྲུག་ནས་རྒ་
ཤིའི་བར་གྱི་སྡུག་བསྔལ་གྱི་ཡལ་འདབ་ཐམས་ཅད་སྐྱེད་པར་བྱེད་པའི་མིང་གཟུགས་ཀྱི་མྱུ་གུ་
གཅོད་པར་མཛད་པའི་གང་ཟག་གཅིག་པུ་སྟེ་དེ་ལྟ་བུ་གཞན་མེད་ཅེས་པའོ། །ཡང་ན་མིང་དང་
གཟུགས་ནི་ཕུང་པོ་ལྔ་སྟེ་སྡུག་བསྔལ་ཐམས་ཅད་ཀྱི་རྩ་བ་ཡིན་པས་སྡུག་བསྔལ་གྱི་མྱུ་གུ་ཞེས་
བྱའོ། །ཡང་མཁྱེན་བརྩེའི་རྡོ་རྗེ་མཆོག་བསྣམས་ནས་ཉེར་ལེན་གྱི་ཕུང་པོ་ལ་བདག་དང་བདག་
གིར་མངོན་པར་ཞེན་པའི་འཇིག་ཚོགས་ལ་ལྟ་བ་སྔོན་དུ་འགྲོ་བ་ཅན་གྱི་ལྟ་བ་སྣ་ཚོགས་ཀྱི་ནགས་
ཐིབས་པོ་རྣམས་ཀྱིས་བསྐོར་བའི་ལས་འབྲས་དང་བདེན་པ་ལ་ཡིད་གཉིས་ཟ་བའི་ཐེ་ཚོམ་གྱི་
རྩིག་པ་བརྟན་པོ་འཇིག་རྟེན་པའི་ཤེས་པས་རྟོག་ཤིང་ཤིགས་པར་དཀའ་བ་རྣམས་འཇིག་པར་
མཛད་པའི་སངས་རྒྱས་དེ་ལ་འདུད་ཅེས་པའོ། །འདི་ལྟར་སྡུག་བསྔལ་ཐམས་ཅད་ཀྱི་རྩ་བ་ནི་
སྲིད་པར་མིང་གཟུགས་མངོན་པར་འགྲུབ་པ་ཡིན་ལ། ཉོན་མོངས་པ་ཐམས་ཅད་ཀྱི་རྩ་བ་ནི་ལྟ་
བ་དང་ཐེ་ཚོམ་གྱིས་བསྡུས་པའི་མཐོང་སྤང་གི་ཉོན་མོངས་པ་ཡིན་པས། དེ་གཉིས་སྤངས་པས་
སྡུག་བསྔལ་དང་ཉོན་མོངས་པ་ཐམས་ཅད་སྤོང་བ་ཡིན་ནོ། ། །
གཉིས་པ་ལ། བསྟན། བཤད། བསྡུ་བ་གསུམ་ལས། དང་པོ་ནི། བསྟོད་པའི་ཚིགས་
བཅད་འདིས་ཅི་བསྟན་ཅེ་ན། འདུས་མ་བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་གྱིས་རྟོགས་
མིན་པ། །ཞེས་པ་རང་དོན་གྱི་ཡོན་ཏན་གསུམ་དང༌། མཁྱེན་དང་བརྩེ་དང་ནུས་པར་ལྡན། །ཞེས་
པ་གཞན་དོན་གྱི་ཡོན་ཏན་གསུམ་སྟེ་རང་གཞན་གྱི་དོན་གཉིས་ལྡན་པའི་སངས་རྒྱས་ཉིད་བསྟན་
ཏོ༑ །གཉིས་པ་ནི། དོན་དྲུག་པོ་དེ་དག་ཇི་ལྟ་བུ་ཞེ་ན་རང་དོན་གྱི་ཡོན་ཏན་ཐོག་མ་སྐྱེ་བ་དང༌།
- 2 4 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
དབུས་གནས་པ། མཐར་འགག་པ་མེད་པའི་རང་བཞིན་ཡིན་པའི་ཕྱིར་ན་སངས་རྒྱས་ཆོས་ཀྱི་སྐུ་
འདུས་མ་བྱས་པ་སྟེ། ཡེ་ཤེས་སྣང་བ་རྒྱན་གྱི་མདོ་ལས། འཇམ་དཔལ་སྐྱེ་བ་མེད་ཅིང་འགག་པ་
མེད་པ་ཞེས་བྱ་བ་འདི་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཀྱི་ཚིག་བླ་དྭགས་ཏེ་ཞེས་སོ། །སྤྲོས་པ་དང་རྟོག་པ་ཐམས་ཅད་ཉེ་བར་ཞི་བའི་ཆོས་ཀྱི་སྐུ་
ཅན་ཡིན་པའི་ཕྱིར། ལྷུན་གྱིས་གྲུབ་པ་ཞེས་བྱ་བ་བརྗོད་དེ། མདོ་དེ་ཉིད་ལས། བརྒྱ་བྱིན་གྱི་
གཟུགས་བརྙན་དཔེར་མཛད་ནས། འཇམ་དཔལ་དེ་བཞིན་དུ་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་ཀྱང་གཡོ་བར་མི་མཛད། སེམས་པར་མི་མཛད། སྤྲོ་
བར་མི་མཛད། རྣམ་པར་རྟོག་པར་མི་མཛད། ཅེས་སོ། །སངས་རྒྱས་ཀྱི་སོ་སོ་རང་གིས་རིག་པའི་
ཡེ་ཤེས་ཁོ་ནས་འགའ་ཡང་མཐོང་མེད་ཀྱི་ཚུལ་དུ་རྟོགས་པར་བྱ་བ་ཡིན་པའི་ཕྱིར་གཞན་གྱི་སྒྲ་
དང་རྟགས་ལ་སོགས་པའི་རྐྱེན་གྱིས་རྟོགས་པར་བྱ་བ་མིན་པ་སྟེ་མདོ་འདི་ཉིད་ལས་གསུངས་སོ།།
གཞན་དོན་ནི་དེ་ལྟར་རང་ཉིད་ཆོས་ཀྱི་སྐུར་སངས་རྒྱས་ནས་འདུས་མ་བྱས་ལ་སོགས་པ་རྣམ་
གསུམ་དང་ལྡན་པའི་ཆོས་ཀྱི་དབྱིངས་དེ་ངེས་པ་དང་མ་ངེས་པ་དང་། ལོག་པ་ཉིད་དུ་ངེས་པའི་
སེམས་ཅན་རྣམས་ལ་ཁྱད་མེད་དུ་རྟོགས་པའི་ཕྱིར་མཁྱེན་པ་དང་ལྡན་པ་ཡིན་ལ། ཆོས་སྐུ་མ་
རྟོགས་པ་རྣམས་ལ་དེ་རྟོགས་པའི་ཐབས་སུ་གྱུར་པའི་ལམ་སྟོན་པའི་ཕྱིར་ན་ཐུགས་བརྩེ་བའོ།།
དེ་གཉིས་ནི་མདོ་ལས། འཇམ་དཔལ་ཆོས་ཐམས་ཅད་དེ་ལྟ་བུའི་རང་བཞིན་དུ་མངོན་པར་
རྫོགས་པར་བྱང་ཆུབ་སྟེ། སེམས་ཅན་རྣམས་ལ་ཡང་མ་དག་པའི་དྲི་མ་དང་མ་བྲལ་བ་སྐྱོན་དང་
བཅས་པའི་ཆོས་ཀྱི་དབྱིངས་གཟིགས་ནས་སེམས་ཅན་རྣམས་ལ་རྣམ་པར་བརྩེ་བ་ཞེས་བྱ་བའི་དེ་
བཞིན་གཤེགས་པའི་ཐུགས་རྗེ་ཆེན་པོ་རབ་ཏུ་འཇུག་གོ །ཞེས་སོ། །ཡེ་ཤེས་དང་ཐུགས་རྗེས་
བདག་རྐྱེན་བྱས་ནས་མཚུངས་པ་མེད་པའི་ཆོས་ཀྱི་འཁོར་ལོ་བསྐོར་བས་སེམས་ཅན་རྣམས་ཀྱི་
སྡུག་བསྔལ་དང༌། ཉོན་མོངས་པ་ཐམས་ཅད་སྤོང་བའི་ཕྱིར་ནུས་པ་དང་ལྡན་པ་ཞེས་བྱའོ།།
-
- 2 4
2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
གསུམ་པ་ནི། དང་པོ་གསུམ་གྱིས་རང་དོན་ཏེ། །ཕྱི་མ་གསུམ་གྱིས་གཞན་དོན་ཡིན་ཞེས་སོ། །
གཉིས་པ་ལ་གཉིས་ཏེ། བཤད་བྱ་དགོད་པ་དང་། དེའི་རང་བཞིན་གཏན་ལ་དབབ་
པའོ། །དང་པོ་ལ། འགོག་ལམ་གཉིས་ལས། འགོག་པ་ནི། ཆོས་ཀྱི་དབྱིངས་དེ་བཞིན་ཉིད་གང་
ཞིག་དངོས་པོ་མེད་པར་གྲུབ་པ་མིན་ཏེ། དགག་བྱ་དངོས་པོ་མ་གྲུབ་པའི་ཕྱིར་རོ། །བདེན་གཉིས་
ལས། དགག་བྱ་ཡོད་པ་མ་ཡིན་པས། །ཡང་དག་ཏུན་བཀག་མེད་བསལ། །ཞེས་པ་དང་། དབུ་
མ་རྩ་བ་ལས་ཀྱང་། དངོས་པོ་ཡོད་པར་མ་གྱུར་པར། །དངོས་མེད་གང་གིས་ཡིན་པར་འགྱུར།།
དངོས་པོ་ཞིག་པར་གྱུར་པ་ལ། །དངོས་མེད་ཅེས་ནི་སྐྱེ་བོ་སྨྲ། །ཞེས་སོ། །ཡང་ཆོས་ཉིད་དེ་དངོས་
པོར་བདེན་པར་ཡོད་པ་མིན་ཏེ། དངོས་པོའི་ཆོས་སྐྱེ་བ་ལ་སོགས་པ་ཐམས་ཅད་དང་བྲལ་བའི་
ཕྱིར་རོ། །རང་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་
དག་གང་ན་ཡང་། །སྐྱེ་བ་ནམ་ཡང་འཐད་མ་ཡིན། །ཞེས་སོ། །ཡོད་མེད་གཉིས་ཀ་མ་ཡིན་ཏེ་ཡ་
ཁྱལ་གཉིས་ཀ་མ་གྲུབ་པའི་ཕྱིར་རོ། །ཡོད་མེད་གཉིས་ལས་གཞན་དུ་གྲུབ་པ་མ་ཡིན་ཏེ། དེ་
གཉིས་མ་ཡིན་པའི་ཤེས་བྱ་མི་སྲིད་པའི་ཕྱིར་རོ། །དེས་ན་དེ་ནི་མུ་བཞི་པོ་གང་དུ་ཡང་རྟོག་གེའི་
བློས་འདིའོ་ཞེས་བརྟག་པར་མི་ནུས་པ་ཡིན་ནོ། །དེ་ལྟར་ན་དེའི་རྗེས་དཔག་གིས་མི་རྟོགས་པར་
འགྱུར་བས་སྤྲོས་པ་འགོག་པའི་རྟགས་དོན་མེད་པར་འགྱུར་རོ་ཞེ་ན། རྗེས་དཔག་གིས་རང་
བཞིན་ཇི་ལྟ་བ་བཞིན་དུ་མི་རྟོགས་ཀྱང་ལོག་ཕྱོགས་སུ་ཞེན་པའི་སྒྲོ་འདོགས་མངོན་འགྱུར་རགས་
པ་སེལ་ནུས་པའི་ཕྱིར་རྟགས་དོན་ཡོད་དེ། དབུ་མ་སྙིང་པོ་ལས། དེས་ན་རྗེས་སུ་དཔག་པའི་
ཡུལ། །དེ་ཉིད་ཡིན་པར་མི་འགྲུབ་ཀྱང༌། །དེ་ཉིད་ཤེས་པའི་མི་མཐུན་ཕྱོགས། །གང་ཡིན་དེ་ནི་
སེལ་བར་བྱེད། །ཅེས་སོ། །སྒྲའི་བརྗོད་བྱ་མ་ཡིན་པའི་ཕྱིར་སྒྲ་བཤད་པ་དང་། འཇུག་པའི་རྒྱུ་
མཚན་ཅན་གྱི་ངེས་པའི་ཚིག་དང་བྲལ་བ་སྟེ། མངོན་རྟོགས་རྒྱན་ལས། གང་ཕྱིར་འདི་དོན་བརྗོད་
པ་ཡིས། །གཞན་ལ་སྦྱིན་དུ་མེད་པ་དང་། །ཞེས་སོ། །དེ་ལྟར་ན་གསུང་རབ་ཀྱིས་དེ་བསྟན་པ་
- 2 4 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
དོན་མེད་པར་འགྱུར་རོ་ཞེ་ན། དེའི་རང་མཚན་དངོས་སུ་བསྟན་པར་མི་ནུས་ཀྱང་གསུང་རབ་ལ་
ཡིད་ཆེས་པའི་དད་པའི་སྒོ་ནས་སྤྱིའི་རྣམ་པར་རྟོག་པའི་དགོས་པ་ཡོད་དེ། རང་བྱུང་ཉིད་ཀྱི་དོན་
དམ་སྟེ། །དད་པ་ཉིད་ཀྱིསརྟོགས་བྱ་ཡིན། །ཞེས་པ་བཞིན་ནོ། །ཐེག་ཆེན་འཕགས་པའི་ཇི་ལྟ་བ་
མཁྱེན་པའི་ཡེ་ཤེས་ནི་གཞན་གྱི་སྒྲ་དང་རྟགས་ལ་མི་ལྟོས་པའི་ཕྱིར། སོ་སོ་རང་གིས་རིག་པར་བྱ་
བ་ཡིན་ལ། དེས་འགའ་ཡང་མཐོང་མེད་ཀྱི་ཚུལ་དུ་རིག་པར་བྱ་བ་ཡིན་ཏེ། མདོ་ལས། འགའ་
ཡང་མཐོང་བ་མེད་པ་ནི་དེ་ཁོ་ན་ཉིད་མཐོང་བའོ་ཞེས་སོ། །ཞི་བ་ཞེས་པ་ནི་ལས་དང་ཉོན་མོངས་
པ་དང་དེའི་རྒྱུ་ཚུལ་བཞིན་མ་ཡིན་པ་ཡིད་ལ་བྱེད་པ་ཞི་བ་སྟེ། འགོག་བདེན་དང་ཉོན་མོངས་པའི་
དྲི་མ་མེད་ཅིང་ཡེ་ཤེས་ཀྱི་འོད་ཟེར་གྱིས་ཤེས་བྱ་ཐམས་ཅད་སྣང་བར་བྱེད་པ་དང་
། ལྡན་པ་དང་
གཟུགས་ལ་སོགས་པའི་དམིགས་པའི་ཡུལ་ཡིད་དུ་འོང་བ་དང་མི་འོང་བ་དང་བར་མ་ཀུན་ལ་གོ་
རིམ་བཞིན་དུ་ཆགས་པ་དང་སྡང་བ་དང་གཏི་མུག་གི་རབ་རིབ་རྣམ་པར་འཇོམས་པར་མཛད་
པའི་ལམ་གྱི་བདེན་པའི་དམ་ཆོས་ཉི་མ་དེ་ལ་འདུད་དོ། ། །
གཉིས་པ་ལ། བསྟན། བཤད་གཉིས་ལས། དང་པོ་ནི། བསམ་མེད་གཉིས་མེད་རྟོག་
མེད་པ་སྟེ། ངོ་བོ་གང་ཞིག་ཆགས་པ་དང་བྲལ་བ་འགོག་བདེན་དང༌། དག་གསལ་གཉེན་པོའི་
ཕྱོགས་ཉིད་ཀྱིས་སྟེ་ཐབས་གང་གིས་ཆགས་པ་དང་བྲལ་བར་བྱེད་པ་ལམ་བདེན་གཉིས་ཀྱི་
མཚན་ཉིད་ཅན་ནི་ཆོས་ཡིན་ལ་ཆགས་བྲལ་ཉིད་དེ་ནི་ངོ་བོ་འགོག་པའི་བདེན་པ་དང་། ཐབས་
ལམ་གྱི་བདེན་པ་དག་གིས་བསྡུས་ཤིང་གོ་རིམ་ཇི་ལྟ་བ་བཞིན་དུ་དེ་དག་ཀྱང་བསམ་མེད་ལ་
སོགས་པའི་ཡོན་ཏན་གསུམ་དང་དག་པ་ལ་སོགས་པ་གསུམ་གྱིས་རིག་པར་བྱའོ། །གཉིས་པ་ནི།
ཡོན་ཏན་དེ་དག་ཇི་ལྟ་བུ་ཞེ་ན། འགོག་བདེན་གྱི་ཡོན་ཏན་གསུམ་ནི་རྟོག་གེའི་བློས་བརྟག་པར་
བྱ་བ་མིན་པའི་ཕྱིར་དང་། སྒྲས་བརྗོད་པར་བྱ་བ་མིན་པའི་ཕྱིར་དང༌། འཕགས་པའི་ཡེ་ཤེས་ཀྱིས་
འགའ་ཡང་མཐོང་བ་མེད་པའི་ཚུལ་དུ་མཁྱེན་པར་བྱ་བ་ཡིན་པའི་ཕྱིར་བསམ་དུ་མེད་པ་ཉིད་དེ།
-24 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
འཕགས་པ་སྒྲ་གཅན་འཛིན་བཟང་པོས་ཡུམ་ལ་བསྟོད་པ་ལས། སྨྲ་བསམ་བརྗོད་མེད་ཤེས་རབ་
ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ།།
དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ་ཞེས་པ་ལྟར་རོ། །ལས་དང་ཉོན་མོངས་པ་ཞི་བས་
ན་གཉིས་སུ་མེད་པའོ། །དེའི་རྒྱུ་ཚུལ་བཞིན་མ་ཡིན་པ་ཡིད་ལ་བྱེད་པ་ཞི་བསན་རྟོག་པ་མེད་པའོ།།
དེ་ཡང་དཔལ་ཕྲེང་གི་མདོ་ལས། ཆོས་འཇིག་པ་ནི་སྡུག་བསྔལ་འགོག་པ་མ་ལགས་སོ། །བཅོམ་
ལྡན་འདས་སྡུག་བསྔལ་འགོག་པ་ཞེས་བགྱི་བ་ནི་ཐོག་མ་མེད་པའི་དུས་ཅན། མ་བྱས་པ། མ་
སྐྱེས་པ། མ་བྱུང་བ། ཟད་པ་མེད་པ། ཟད་པ་དང་བྲལ་བ། རྟག་པ། བརྟན་པ། ཞི་བ། མི་འཇིག་
པ༑ རང་བཞིན་གྱིས་ཡོངས་སུ་དག་པ། ཉོན་མོངས་པའི་སྦུབས་ཐམས་ཅད་ལས་གྲོལ་བ་ཞེས་
སོ༑ ༑ལམ་བདེན་གྱི་ཡོན་ཏན་དག་པ་སོགས་གསུམ་ནི་དཔེར་ན་ཉི་མ་དེ་དྲི་མས་དག་ཅིང་
གཟུགས་གསལ་བར་བྱེད་ལ་མུན་པའི་གཉེན་པོ་བྱེད་པ་བཞིན་དུ་མཐོང་བ་དང་སྒོམ་པའི་ལམ་དེ་
ཡང་ཉོན་མོངས་པའི་དྲི་མས་དག་ཅིང་ཤེས་བྱ་ཐམས་ཅད་གསལ་བར་བྱེད་ལ། དེ་ཁོ་ན་ཉིད་
མཐོང་བའི་གེགས་སུ་གྱུར་པའི་སྒྲིབ་པ་རྣམས་ཀྱི་གཉེན་པོ་བྱེད་པ་ཡིན་ན། དེ་ཁོ་ན་ཉིད་མཐོང་
བའི་གེགས་ནི། མི་རྟག་པ་ལ་རྟག་པར་འཛིན་པ་ལ་སོགས་པ་ཚུལ་བཞིན་མ་ཡིན་པ་ཡིད་ལ་བྱེད་
པ་དང་། དེ་སྔོན་དུ་འགྲོ་བ་ཅན་གྱི་ཉོན་མོངས་པའི་བག་ལ་ཉལ་དང༌། དེས་བསྐྱེད་པའི་དུག་
གསུམ་འཁོར་དང་བཅས་པ་རྣམས་ཏེ་དེ་དག་གི་སྟོབས་ཀྱིས་དེ་དག་གི་ཆོས་ཉིད་སྐྱེ་བ་མེད་པར་
མ་ཤེས་པས་ཟག་བཅས་ཀྱི་ལས་སོག་ཅིང་། དེའི་སྟོབས་ཀྱིས་འཁོར་བར་སྐྱེ་བ་ཡིན་ནོ། །གཟུང་
འཛིན་སྣ་ཚོགས་སུ་སྣང་བ་འདི་དག་ལ་རིགས་པས་ལེགས་པར་བརྟགས་ཏེ་བཙལ་ན་བདེན་པའི་
དངོས་པོ་ཅུང་ཟད་ཀྱང་མེད་ལ། དེ་བསྒོམས་པས་ཆོས་ཉིད་གཟུང་འཛིན་ཐམས་ཅད་དང་བྲལ་བ་
མངོན་སུམ་དུ་རྟོགས་ཏེ་སྤྲོས་པའི་མཚན་མ་ཅི་ཡང་མ་མཐོང་བ་དེ་ཉིད་དེ་ཁོ་ན་ཉིད་མཐོང་བ་ཡིན་
ལ༑ དེ་ཡུན་དུ་གོམས་པར་བྱས་པས་དེ་ཁོ་ན་ཉིད་མཐོང་བའི་གེགས་ཀྱི་ས་བོན་རྩ་བ་ནས་སྤངས་
E-
1
-2 4 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཏེ༑ ཆོས་ཀྱི་སྐུ་ཐོབ་པར་འགྱུར་རོ། །
གསུམ་པ་ལ་བཞི་སྟེ། བཤད་བྱ་དགོད་པ་དང་། དེའི་རང་བཞིན་གཏན་ལ་དབབ་པ།
རིག་པ་དང་གྲོལ་བའི་རྒྱུ་མཚན། དེས་ན་སྐྱབས་གནས་སུ་སྒྲུབ་པའོ། །དང་པོ་ནི། སེམས་དེ་རང་
བཞིན་གྱིས་འོད་གསལ་བ་སྟེ་སྟོང་པ་ཉིད་ཡིན་པས་དེའི་ཉོན་མོངས་པ་རྣམས་གདོད་མ་ནས་
བདེན་པའི་ངོ་བོ་ཉིད་མེད་པར་གཟིགས་པས་གང་ཟག་བྱང་སེམས་འཕགས་པ་གང་དག་ཡུལ་
འགྲོ་བ་ཀུན་གྱི་རང་བཞིན་རྟག་གཅིག་ལ་སོགས་པའི་གང་ཟག་དང་། གཟུང་འཛིན་གྱིས་བསྡུས་
པའི་ཆོས་ཀྱི་བདག་མེད་པ་ཆོས་ཐམས་ཅད་རང་བཞིན་དེ་ལས་མ་འདས་པས་ན་མཐར་སྤྲོས་པ་
ཐམས་ཅད་ཞི་བ་དེ་ཇི་ལྟ་བ་མཁྱེན་པའི་ཡེ་ཤེས་ཀྱིས་ཡང་དག་པར་རྟོགས་ནས་ཇི་སྙེད་པ་མཁྱེན་
པས་སེམས་ཅན་ཐམས་ཅད་ལ་རྫོགས་པའི་སངས་རྒྱས་ཀྱི་སྙིང་པོ་རྗེས་སུ་ཞུགས་ཏེ་ཡོད་པར་
གཟིགས་པ་མཐོང་སྤང་གི་སྒྲིབ་པ་མེད་པའི་བློ་མངའ་བ་ཞེས་སོ། །དེ་ཉིད་བསྡུས་ཏེ་བསྟན་པ་ནི།
སེམས་ཅན་ཐམས་ཅད་ཀྱི་རང་བཞིན་གདོད་མ་ནས་བདག་གཉིས་ཀྱིས་རྣམ་པར་དག་པ་ཇི་ལྟ་བ་
དང་སེམས་ཅན་མཐའ་ཡས་པ་ལ་དེ་བཞིན་གཤེགས་པའི་སྙིང་པོས་ཁྱབ་པ་ཇི་སྙེད་པ་ཡུལ་དུ་
བྱེད་པའི་ཡུལ་ཅན་ཡེ་ཤེས་གཉིས་ཀྱིས་གཟིགས་པ་མངའ་བའི་བྱང་སེམས་འཕགས་པ་དེ་ལ་
འདུད་དོ། །གཉིས་པ་ལ། བསྟན་བཤད་གཉིས་ལས། དང་པོ་ནི། ཡུལ་ཇི་བཞིན་པ་དང་། ཇི་
སྙེད་པ་རྣམས་ཡུལ་ཅན་ནང་གི་སྟེ་སོ་སོ་རང་གི་རིག་པའི་ཡེ་ཤེས་ཀྱིས་གཟིགས་པ་རྣམ་པར་དག་
པའི་ཕྱིར་བློ་ལྡན་ཏེ་བྱང་ཆུབ་སེམས་དཔའ་ཕྱིར་མི་ལྡོག་པ་སྟེ་འཕགས་པའི་ཚོགས་རྣམས་ནི་བླ་
ན་མེད་པའི་ཡོན་ཏན་དང་ལྡན་པ་ཉིད་དོ། །གཉིས་པ་ནི། གཟིགས་པ་གཉིསཔོ་དེ་ཇི་ལྟ་བུ་ཞེ་ན།
ཇི་ལྟ་བ་རྟོགས་པ་ནི་ཆོས་དང་གང་ཟག་ཅེས་བྱ་བའི་འགྲོ་བ་ཐམས་ཅད་བདག་གཉིས་ཉེ་བར་ཞི་
བའི་ཆོས་ཉིད་དུ་རྟོགས་པའི་ཕྱིར་ཇི་ལྟ་ན་ཉིད་རྟོགས་པ་ཡིན་ལ། འགྲོ་བ་ཐམས་ཅད་བདག་མེད་
པར་རྟོགས་པ་དེ་ཡང་རྒྱུ་གཉིས་ལས་སྐྱེ་སྟེ་སེམས་རང་བཞིན་གྱིས་ཡོངས་སུ་དག་པ་འོད་གསལ་
-2 4 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
བར་མཐོང་བའི་ཕྱིར་དང་དེའི་ཉོན་མོངས་པ་རྣམས་གདོད་མ་ནས་རང་བཞིན་གྱིས་ཟད་ཅིང་མེད་
པར་མཐོང་བའི་ཕྱིར་རོ། །དེ་ཡང་དཔལ་ཕྲེང་གི་མདོ་ལས། བཅོམ་ལྡན་འདས་དགེ་བའི་སེམས་
ནི་སྐད་ཅིག་མ་སྟེ་ཉོན་མོངས་པ་དག་གིས་ཉོན་མོངས་པར་མི་འགྱུར་རོ། །མི་དགེ་བའི་སེམས་ནི་
སྐད་ཅིག་མ་སྟེ། སེམས་དེ་ནི་ཉོན་མོངས་པ་དག་གིས་ཉོན་མོངས་པ་མ་ལགས་པ་ཉིད་དོ་ཞེས་པ་
དང༌། བཅོམ་ལྡན་འདས་དེ་ལྟ་ལགས་མོད་ཀྱི། རང་བཞིན་གྱིས་ཡོངས་སུ་དག་པའི་སེམས་ཉེ་
བར་ཉོན་མོངས་པའི་དོན་ནི་རྟོགས་པར་དཀའོ་ཞེས་སོ། །ཇི་སྙེད་པ་རྟོགས་པ་ནི་ཤེས་བྱའི་རིགས་
མཐའ་དག་ཆོས་ཀྱི་དབྱིངས་ཀྱི་མཐར་ཐུག་པར་རྟོགས་པའི་བློས་ཐམས་ཅད་མཁྱེན་པའི་ཆོས་
ཉིད་དེ་བཞིན་གཤེགས་པའི་སྙིང་པོ་ནི་སེམས་ཅན་ཐམས་ཅད་ལ་ཡོད་པར་མཐོང་བའི་ཕྱིར་ཇི་
སྙེད་ཡོད་པ་ཉིད་གཟིགས་པ་ཡིན་ནོ། །འགྲེལ་པ་ལས། བྱང་ཆུབ་སེམས་དཔའི་མཐོང་བ་དེ་ཡང་
བྱང་ཆུབ་སེམས་དཔའི་ས་དང་པོ་ཉིད་ལ་སྐྱེ་སྟེ། ཆོས་ཀྱི་དབྱིངས་ཀུན་ཏུ་འགྲོ་བའི་དོན་རྟོགས་
པའི་ཕྱིར་ཞེས་འབྱུང་བས། སྐྱབས་གནས་ཀྱི་དགེ་འདུན་འདིར་བྱང་སེམས་འཕགས་པ་རྣམས་
ཡིན་ནོ། །གསུམ་པ་ནི། དེ་ལྟར་བྱང་ཆུབ་སེམས་དཔའ་རྣམས་ཀྱིས་ཇི་ལྟ་བ་དང་ཇི་སྙེད་པ་
རྟོགས་པ་གང་ཡིན་པ་དེ་ནི་གཞན་དང་ཐུན་མོང་མ་ཡིན་པར་འཕགས་པའི་སོ་སོ་རང་གིས་རིག་
པའི་ཡེ་ཤེས་ཀྱིས་མཐོང་བ་ཉིད་ཡིན་ནོ། །དེ་ལ་ཇི་ལྟ་བ་རྟོགས་པ་ནི་དྲི་མ་མེད་པའི་དབྱིངས་དེ་
བཞིན་གཤེགས་པའི་སྙིང་པོ་རང་བཞིན་གྱིས་རྣམ་པར་དག་པ་དེ་སྣང་མེད་ཀྱི་ཚུལ་དུ་མཐོང་བས་
ན་ཡུལ་ལ་ཆགས་པ་མེད་པ་དང་ཇི་སྙེད་པ་རྟོགས་པས་ཤེས་བྱ་མཐའ་ཡས་པ་རྟོགས་པས་ན་ཤེས་
བྱ་རྣམས་ལ་ཐོགས་པ་མེད་པའི་ཕྱིར་ཡེ་ཤེས་དེ་གཉིས་ནི་དག་པ་ཡིན་ནོ། །བཞི་པ་ནི། དེ་ལྟར་
བྱང་སེམས་འཕགས་པ་དེ་ཡེ་ཤེས་གཟིགས་པ་དག་པས་ན། སངས་རྒྱས་ཀྱི་ཡེ་ཤེས་བླ་ན་མེད་པ་
དང་ཉེ་བར་གྱུར་པའི་ཕྱིར་རམ། ཡེ་ཤེས་དེ་ཚུལ་ཁྲིམས་ལ་སོགས་པ་བྱང་སེམས་ཀྱི་ཡོན་ཏན་
གཞན་རྣམ་པས་ཁྱད་པར་དུ་འཕགས་པས་ན་བླ་ན་མེད་པ་སྟེ་དེའི་ཕྱིར་བྱང་སེམས་འཕགས་པ་
- 2 4 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
ཕྱིར་མི་ལྡོག་པ་རྣམས་ནི་ལུས་ཅན་ཀུན་གྱི་སྐྱབས་ཡིན་ནོ། །ཕྱིར་མི་ལྡོག་པ་ནི་སྐབས་འདིར་ས་
དང་པོ་ཡན་ཆད་ལ་འདོད་དོ། །འདིར་ཉན་ཐོས་ཀྱི་དགེ་འདུན་མ་སྨོས་ཏེ། བྱང་སེམས་སེམས་
དང་པོ་བསྐྱེད་པས་ཀྱང་ཉན་ཐོས་དགྲ་བཅོམ་པ་རྣམས་ཀྱང་ཟིལ་གྱིས་གནོན་ཅིང་། དེ་དག་གིས་
བྱང་སེམས་དེ་ལ་ཕྱག་བྱ་བར་འོས་ཀྱི། བྱང་སེམས་ཀྱིས་ཉན་ཐོས་ལ་ཕྱག་དང་མཆོད་པ་བྱ་བ་
དང་། སྐྱབས་སུ་འགྲོ་བར་མི་འོས་པའི་ཕྱིར་རོ། །
གཉིས་པ་གནས་སྐབས་ཀྱི་སྐྱབས་གསུམ་དུ་དབྱེ་བ་ནི། སྐྱབས་གནས་གསུམ་དུ་
འཇོག་པའི་རྒྱུ་མཚན་ཅི་ཞེ་ན། སྟོན་པ་སངས་རྒྱས་ཀྱི་ཡོན་ཏན་བསྟན་པའི་དོན་དུ་སངས་རྒྱས་
ཐོབ་པར་བྱ་བའི་ཕྱིར་ཞུགས་པ་བྱང་ཆུབ་སེམས་དཔའི་ཐེག་པའི་གང་ཟག་དང་ལམ་དུ་མ་ཞུགས་
ཀྱང་དང་པོ་ཉིད་ནས་ཐེག་ཆེན་གྱི་རིགས་ཅན་ཡིན་པས་སངས་རྒྱས་ལ་མཆོད་པ་ལ་སོགས་པའི་
བྱ་བ་བྱེད་པ་ལ་མོས་པ་རྣམས་ཀྱི་དབང་དུ་བྱས་ནས་སངས་རྒྱས་སྐྱབས་ཡིན་ཏེ། རྐང་གཉིས་
རྣམས་ཀྱི་མཆོག་ཡིན་པའི་ཕྱིར་རོ་ཞེས་བསྟན་ཏོ། །བསྟན་པ་ཆོས་ཀྱི་ཡོན་ཏན་བསྟན་པའི་དོན་དུ་
རང་ཉིད་རྟེན་འབྲེལ་གྱི་ཆོས་ཟབ་མོ་རྟོགས་པར་བྱ་བའི་ཕྱིར་ཞུགས་པ་རང་སངས་རྒྱས་ཀྱི་ཐེག་
པའི་གང་ཟག་དང་ལམ་དུ་མ་ཞུགས་ཀྱང་གནས་སྐབས་སུ་དེའི་རིགས་ཅན་ཡིན་པས་ཆོས་ལ་
མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་ཆོས་སྐྱབས་ཡིན་ཏེ། འདོད་ཆགས་
དང་བྲལ་བ་རྣམས་ཀྱི་མཆོག་ཡིན་པའི་ཕྱིར་རོ་ཞེས་བསྟན་ཏོ། །སློབ་མ་ཉན་ཐོས་ཀྱི་ཡོན་ཏན་
བསྟན་པའི་དོན་དུ་ཉན་ཐོས་ཀྱི་འབྲས་བུ་ཐོབ་པར་བྱ་བའི་ཕྱིར་ཞུགས་པ་ཉན་ཐོས་ཀྱི་ཐེག་པའི་
གང་ཟག་དང་། དེར་མ་ཞུགས་ཀྱང་གནས་སྐབས་སུ་དེའི་རིགས་ཅན་ཡིན་པས་དགེ་འདུན་ལ་
མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་དགེ་འདུན་སྐྱབས་ཡིན་ཏེ། ཚོགས་
རྣམས་ཀྱི་མཆོག་ཡིན་པའི་ཕྱིར་རོ་ཞེས་བསྟན་ཅིང་རྣམ་པར་བཞག་པ་ཡིན་ནོ། །
གསུམ་པ་མཐར་ཐུག་གི་སྐྱབས་གཅིག་ཏུ་སྒྲུབ་པ་ནི། འོ་ན་གནས་སྐབས་ཀྱི་དཀོན་
- 2 4 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡།
མཆོག་གསུམ་ག་མཐར་ཐུག་དོན་དམ་པའི་སྐྱབས་གནས་ཡིན་ནམ་ཞེ་ན། མ་ཡིན་ཏེ་ཆོས་ལ་
གཉིས་ལས། མདོ་སྡེ་ལ་སོགས་པ་མིང་ཚིག་ཡི་གེའི་ཚོགས་ཀྱིས་བསྡུས་ནས་བསྟན་པའི་ཆོས་ནི་
ལམ་རྟོགས་པ་ན་ཆུ་རྒལ་ཟིན་པའི་གཟིགས་ལྟར་སྤང་བར་བྱ་བ་ཡིན་པའི་ཕྱིར་དང་། རྟོགས་
པའི་ཆོས་ལ་ཡང་གཉིས་ལས། གང་གིས་རྟོགས་པར་བྱེད་པ་རྒྱུ་ལམ་གྱི་བདེན་པ་ནི་འདུས་བྱས་
ཡིན་པས་བསླུ་བའི་ཆོས་ཅན་ཡིན་པའི་ཕྱིར་ཏེ། དཔལ་ཕྲེང་གི་མདོ་ལས། བཅོམ་ལྡན་འདས་
བདེན་པ་གཉིས་ནི་འདུས་བྱས་ཀྱི་མཚན་ཉིད་དུ་རྟོགས་པའི་སླད་དུ་སྟེ། བཅོམ་ལྡན་འདས་གང་
འདུས་བྱས་ཀྱི་མཚན་ཉིད་དུ་རྟོགས་པ་དེ་ནི་མི་རྟག་པ་ལགས་སོ། །གང་མི་རྟག་པ་དེ་ནི་བརྫུན་པ་
བསླུ་བའི་ཆོས་ཅན་ལགས་སོ། །བཅོམ་ལྡན་འདས་གང་བརྫུན་པ་བསླུ་བའི་ཆོས་ཅན་དེ་ནི་མི་
བདེན་པ་དང་། མི་རྟག་པ་ལགས་ཏེ་སྐྱབས་མ་ལགས་སོ་ཞེས་སོ། །གང་རྟོགས་པར་བྱ་བ་བྲལ་
འབྲས་འགོག་པའི་འདེན་པ་ཡང་ཉན་ཐོས་ཀྱི་ལུགས་ཀྱི་འགོག་པ་ནི་མར་མེ་ཤི་བ་ལྟར་ཉོན་
མོངས་པ་དང་སྡུག་བསྔལ་མེད་པ་ཙམ་ཡིན་ལ། མེད་པ་ཙམ་དེ་ནི་སྐྱབས་སུ་མི་རིགས་པའི་ཕྱིར།
དེས་ན་ཆོས་རྣམ་པ་གཉིས་པོ་དེ་མཐར་ཐུག་གི་སྐྱབས་མ་ཡིན་ནོ། །མདོ་དེ་ཉིད་ལས། སྡུག་
བསྔལ་འགོག་པའི་བདེན་པ་ཉིད་ནི་ཡང་དག་པར་ན་བདེན་པ་དང་། རྟག་པ་དང་སྐྱབས་ལགས་
སོ༑ ༑ཞེས་པ་ནི་མཐར་ཐུག་གི་འགོག་པ་ཡིན་ལ། དེ་ཉིད་ཆོས་སྐུ་ཡིན་པས་སངས་རྒྱས་སུ་འདུ་
ལ༑ འདིར་སངས་རྒྱས་སུ་མ་གཏོགས་པའི་ཆོས་དང་དགེ་འདུན་མཐར་ཐུག་གི་སྐྱབས་མིན་པར་
བསྟན་པས་མི་འགལ་ལོ། །དགེ་འདུན་ནི་ཐེག་པ་གསུམ་གྱི་ཚོགས་ཡིན་ལ། དེ་རྣམས་རང་ཉིད་
འཇིགས་པ་དང་བཅས་པའི་ཕྱིར་སངས་རྒྱས་ལ་སྐྱབས་སུ་སོང་བ་ཡིན་ཏེ། མདོ་དེ་ཉིད་ལས།
བཅོམ་ལྡན་འདས་ཐེག་པ་གསུམ་གྱི་ཚོགས་ཀྱང་འཇིགས་པ་དང་བཅས་པས་དེ་བཞིན་གཤེགས་
པ་ལ་སྐྱབས་སུ་མཆིས་པ་དང༌། འབྱུང་བའི་ཐབས་ཚོལ་བ་དང་། སློབ་མ་དང༌། བགྱི་བ་དང་
བཅས་པ་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཞུགས་པ་ལགས་སོ་ཞེས་སོ།།
- 2 4
9 -



-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
དེ་ལ་ས་བདུན་པ་མན་ཆད་ཀྱི་བྱང་སེམས་རྣམས་ལ་ཐེག་དམན་གྱི་འཇིགས་པ་ཡོད་ལ། བརྒྱད་
པ་ཡན་ཆད་ནི་སྤངས་རྟོགས་མཐར་མ་ཕྱིན་པ་ལ་འཇིགས་པ་དང་བཅས་པར་བཏགས་པ་ཡིན་ནོ།།
ཉན་རང་གི་དགེ་འདུན་ནི་དགྲ་བཅོམ་པ་རྣམས་ཀྱང་འཁོར་བས་འཇིགས་པའི་བག་ཆགས་མ་
སྤངས་པའི་སྟོབས་ཀྱིས་འདུ་བྱེད་ཐམས་ཅད་ལ་གཤེགས་མ་རལ་གྲི་གདེངས་པ་ལྟ་བུར་མཐོང་
སྟེ༑ དེས་སྐྲག་ནས་དེ་བཞིན་གཤེགས་པ་ལ་སྐྱབས་སུ་འགྲོ་བས་རང་ཡང་གཞན་ལ་སྐྱབས་སུ་
འགྲོ་དགོས་པ་དེ་གཞན་གྱི་མཐར་ཐུག་གི་སྐྱབས་སུ་མི་རུང་ངོ༌། །དེ་བས་ན་དེ་གཉིས་གཏན་གྱི་
སྐྱབས་གནས་མ་ཡིན་ནོ། །འོ་ན་མཐར་ཐུག་གི་སྐྱབས་གནས་གང་ཡིན་ཞེ་ན། མཐར་ཐུག་དམ་
པའི་དོན་དུ་འགྲོ་བ་ཡི། སྐྱབས་ནི་སངས་རྒྱས་ཉག་གཅིག་ཡིན་གྱི་གཞན་ནི་མེད་དོ། །འོ་ན་
མཐར་ཐུག་གི་སྐྱབས་གནས་སུ་དཀོན་མཆོག་གསུམ་མེད་པར་འགྱུར་ཞེ་ན། མ་ཡིན་ཏེ། ཐུབ་པ་
སངས་རྒྱས་དེ་ཉིད་མཐར་ཕྱིན་པའི་ལམ་དང་། འགོག་པས་བསྡུས་པའི་ཆོས་ཀྱི་སྐུ་ཅན་ཡིན་པའི་
ཕྱིར་དང་། ཐེག་པ་གསུམ་གྱི་ཚོགས་དགེ་འདུན་རྣམས་ཀྱང་སངས་རྒྱས་ཀྱི་ཆོས་སྐུ་དེ་ཡི་མཐར་
ཐུག་པ་སྟེ། དེ་ཐོབ་པ་ན་མཐར་ཕྱིན་པ་ཡིན་པས་མཐར་ཐུག་པའི་ཆོས་དང་། དགེ་འདུན་གཉིས་
སངས་རྒྱས་སུ་འདུས་ཏེ་མདོ་དེ་ལས། བཅོམ་ལྡན་འདས་དེ་བཞིན་གཤེགས་པ་ཡང་གཞན་མ་
ལགས། སྐྱབས་གཉིས་ཀྱང་གཞན་མ་ལགས་ཏེ། བཅོམ་ལྡན་འདས་དེ་བཞིན་གཤེགས་པ་ཉིད་
སྐྱབས་གསུམ་ལགས་སོ། །ཞེས་སོ། །
བཞི་པ་དཀོན་མཆོག་གི་སྒྲ་དོན་ནི། སྐྱབས་གསུམ་པོ་དེ་ལ་དཀོན་མཆོག་ཅེས་ཟེར་
བའི་རྒྱུ་མཚན་ཅི་ཞེ་ན། དཔེར་ན་ནོར་བུ་རིན་པོ་ཆེ་དེ་སྙེད་དཀའ་བ་དང་། དྲི་མ་མེད་པ་དང་།
དགོས་འདོད་འབྱུང་བའི་མཐུ་དང་ལྡན་པ་དང༌། མཛེས་པས་རྒྱན་དུ་གྱུར་པ་དང༌། རིན་པོ་ཆེ་
བཅོས་མ་ལས་མཆོག་ཏུ་གྱུར་པ་དང་། བསྟོད་དམ་སྨད་ཀྱང་དེ་མི་འགྱུར་བར་བཞིན་དུ་སྐྱབས་
གསུམ་པོ་འདི་ཡང་དགེ་བའི་རྩ་བ་མ་བསྐྲུན་པ་རྣམས་བསྐལ་པ་མང་པོར་ཡང་དེ་དག་དང་མི་
-25 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
འཕྲད་པས་ན་འབྱུང་བ་དཀོན་པའི་ཕྱིར་དང་། ཉེ་ཉོན་གྱི་དྲི་མ་མེད་པའི་ཕྱིར་དང་། མངོན་ཤེས་
ལ་སོགས་ཡོན་ཏན་གྱི་མཐུ་བསམ་གྱིས་མི་ཁྱབ་པ་དང་ལྡན་པའི་ཕྱིར་དང་། འཇིག་རྟེན་གྱི་
བསམ་པ་དགེ་བ་ཐམས་ཅད་ཀྱི་རྒྱུ་ཡིན་པས་རྒྱན་དུ་གྱུར་པ་དང་། འཇིག་རྟེན་ལས་འདས་པའི་
ཕྱིར་ན་འཇིག་རྟེན་ཐམས་ཅད་པས་མཆོག་ཉིད་དུ་གྱུར་པའི་ཕྱིར་དང་། འདུས་མ་བྱས་པས་ན་
འགྱུར་བ་མེད་པའི་ཕྱིར་དཀོན་མཆོག་ཉིད་ཡིན་ནོ། །དཀོན་མཆོག་གསུམ་འདུས་མ་བྱས་སུ་ཇི་
ལྟར་འགྱུར་ཞེ་ན། རྟོགས་པའི་ཆོས་ཆགས་བྲལ་གྱི་ངོ་བོ་འགོག་བདེན་འདུས་མ་བྱས་ཡིན་ལ།
དགེ་འདུན་ནི་དེ་རྟོགས་པས་རབ་ཏུ་ཕྱེ་བ་ཡིན་ཞིང༌། སངས་རྒྱས་ཀྱི་ཆོས་ཀྱི་སྐུ་ཡང་དེའི་རང་
བཞིན་ཡིན་པས་དཀོན་མཆོད་ཏུ་འཇོག་པ་དེ་ལ་ལྟོས་པའམ། དེ་གཙོ་ཆེ་བས་ན་དེར་བཞག་
པའམ། ཡང་ན་མཐར་ཐུག་དོན་དམ་པའི་དཀོན་མཆོག་གསུམ་འདུས་མ་བྱས་པ་ཡིན་ནོ། །
གཉིས་པ་དེ་ལ་སྐྱབས་སུ་འགྲོ་ཚུལ་ནི། སྙིང་རྗེས་ཀུན་ནས་བསླང་སྟེ་གཞན་དོན་དུ་
སངས་རྒྱས་ཐོབ་པར་འདོད་ནས་སྔར་བཤད་པའི་དཀོན་མཆོག་གསུམ་ལ་བསྟེན་པར་ཁས་ལེན་
པ་སྟེ། མདོ་སྡེ་རྒྱན་ལས། འདི་ནི་དེ་དངོས་འདོད་པས་ཁས་ལེན་དེ་ཡང་སྙིང་བརྩེ་ལས་རིག་བྱ།།
ཞེས་སོ། །ཕར་ཕྱིན་བསྡུས་པ་ལས། འཇིག་རྟེན་སྐྱབས་མེད་བསྐྱབ་པའི་ཕྱིར། །སྤྱོད་ཅིང་ངག་གི་
དོན་བརྟན་ཏེ། །སངས་རྒྱས་སྒྲུབ་ཕྱིར་བློ་བཏང་ན། །སངས་རྒྱས་སྐྱབས་སུ་སོང་བ་ཡིན། །འགྲོ་
བ་མ་ལུས་ཐམས་ཅད་ཀྱང་། །བདག་གིས་ཆོས་ལ་དགོད་བྱ་ཞེས། །སེམས་བསྐྱེད་ནན་ཏན་སྤྱོད་
བྱེད་ན། །ཆོས་ལ་སྐྱབས་སུ་སོང་བ་ཡིན། །བྱང་ཆུབ་གོ་ཆ་བརྟན་བྱེད་ཅིང་། །དགེ་འདུན་རྣམས་
ལ་ཆེར་མོས་པས། །དགེ་འདུན་བསྙེན་བཀུར་གང་མོས་པ། །དགེ་འདུན་སྐྱབས་སུ་སོང་བ་ཡིན།།
ཞེས་གསུངས་པ་ལྟར་སྐྱབས་སུ་འགྲོ་བར་བྱ་སྟེ། ཐེག་ཆེན་ཁོ་ནའི་དབང་དུ་བྱས་པའོ། ། །
གཉིས་པ་རྒྱུ་ཁམས་སོགས་བཞི་བཤད་པ་ལ་གསུམ་སྟེ། བསྟན། བཤད། དེ་ལ་
མོས་པའི་ཕན་ཡོན་ནོ། །དང་པོ་ལ་གསུམ་སྟེ། ཁམས་སོགས་བཞི་ཉན་ཐོས་ལ་སོགས་པས་
- 2 5 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
བསམ་གྱིས་མི་ཁྱབ་པ། དེའི་རྒྱུ་མཚན། ཁམས་སོགས་བཞིའི་གྲངས་ངེས་སོ། །དང་པོ་ལ། དྲི་མ་
དང་བཅས་པའི་དེ་བཞིན་ཉིད་ནི་ཉོན་མོངས་པའི་སྒྲུབ་ལས་མ་གྲོལ་བའི་ཁམས་དེ་བཞིན་
གཤེགས་པའི་སྙིང་པོ་ཞེས་བྱ་བ་སྟེ། སེམས་ཀྱི་ཆོས་ཉིད་སྟོང་པ་ཉིད་དེ་དྲི་མ་ལས་མ་གྲོལ་བའོ།།
དྲི་མ་མེད་པའི་བྱང་ཆུབ་ནི་དེ་བཞིན་ཉིད་དྲི་མ་ཐམས་ཅད་ཀྱིས་དག་པ་སངས་རྒྱས་ཀྱི་ཆོས་ཀྱི་
སྐུའོ། །དྲི་མ་མེད་པའི་སངས་རྒྱས་ཀྱི་ཡོན་ཏན་ནི་ཆོས་སྐུ་དེ་ཉིད་ལ་ཡོད་པའི་སྟོབས་བཅུལ་
སོགས་པ་རྣམས་སོ། །རྒྱལ་བའི་མཛད་པ་ནི་སྟོབས་ལ་སོགས་པ་དེ་དག་ཉིད་ཀྱི་སོ་སོའི་ཕྲིན་
ལས་རྣམས་ཏེ་ཆོས་བཞི་པོ་གང་ལས་སྔར་བཤད་པའི་དཀོན་མཆོག་དགེ་བ་གསུམ་འབྱུང་བའི་རྒྱུ་
ཆོས་བཞི་པོ་དེ་ནི་དོན་དམ་གཟིགས་པ་སངས་རྒྱས་རྣམས་ཀྱི་ཡུལ་ཉིད་ཡིན་གྱི། ཉན་རང་ལ་
སོགས་པས་བསམ་གྱིས་མི་ཁྱབ་བོ། །
གཉིས་པ་ནི། དཀོན་མཆོག་གསུམ་པོ་འདིའི་རིགས་ཏེ་རྒྱུ་ནི་ཤེས་བྱ་ཐམས་ཅད་
གཟིགས་པ་སངས་རྒྱས་རྣམས་ཀྱི་ཡུལ་ཡིན་ལ་དེ་ཡང་ཁམས་ལ་སོགས་པ་རྣམ་པ་བཞི་ཡིན་ཞིང་
དེ་དག་ཀྱང་གོ་རིམ་བཞིན་དུ་རྒྱུ་མཚན་བཞི་ཡིས་བསམ་གྱིས་མི་ཁྱབ་བོ། །བཞི་པོ་གང་ཞེ་ན། དྲི་
མ་དང་བཅས་པའི་དེ་བཞིན་ཉིད་ནི་རང་བཞིན་གྱིས་རྣམ་པར་དག་པ་ཡང་ཡིན་ལ། གློ་བུར་གྱི་
ཉོན་མོངས་པ་དང་ལྡན་པ་ཡང་ཡིན་པའི་ཕྱིར་འགལ་བ་ལྟ་བུར་སྣང་ཡང་མི་འགལ་བ་དེ་རྟོགས་
དཀའ་བས་ན་བསམ་གྱིས་མི་ཁྱབ་པ་ཡིན་ཏེ། དཔལ་ཕྲེང་གི་མདོ་ལས། ལྷ་མོ་ཆོས་འདི་གཉིས་
ནི་རྟོགས་པར་དཀའ་བ་སྟེ། སེམས་རང་བཞིན་གྱིས་རྣམ་པར་དག་པ་རྟོགས་པར་དཀའ་བ་དང་།
སེམས་དེ་ཉིད་ཉེ་བར་ཉོན་མོངས་པ་རྟོགས་པར་དཀའ་བའོ། །ལྷ་མོ་ཆོས་འདི་གཉིས་ཉན་པར་
བྱེད་པ་ནི་ཁྱོད་དམ་ཡང་ན་ཆོས་ཆེན་པོ་དང་ལྡན་པའི་བྱང་ཆུབ་སེམས་དཔའ་རྣམས་ཡིན་ནོ། །ལྷ་
མོ་ལྷག་མ་ཉན་ཐོས་དང་རང་སངས་རྒྱས་རྣམས་ཀྱིས་ནི་ཆོས་འདི་གཉིས་དེ་བཞིན་གཤེགས་པ་
ལ་དད་པས་རྟོགས་པར་བྱ་བ་ཉིད་དོ། །ཞེས་སོ། །དྲི་མ་མེད་པའི་བྱང་ཆུབ་ནི་དང་པོ་ཉིད་ནས་
-25 2 -



--
-
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
ཀུན་ནས་ཉོན་མོངས་པ་མེད་པ་ཡིན་ལ། ཕྱིས་དག་པར་གྱུར་པ་ཡང་ཡིན་པའི་ཕྱིར་འདི་བསམ་
གྱིས་མི་ཁྱབ་པ་སྟེ། གང་གི་ཕྱིར་སེམས་ནི་རང་བཞིན་གྱིས་འོད་གསལ་བ་སྟེ། དེ་ཁོ་ན་བཞིན་
ཤེས་སོ། །དེས་ན་སྐད་ཅིག་མ་གཅིག་དང་ལྡན་པའི་ཤེས་རབ་ཀྱིས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །ཞེས་སོ། །སངས་རྒྱས་ཀྱི་ཡོན་
ཏན་ནི་སོ་སོའི་སྐྱེ་བོ་རྣམས་ལ་ཡང་དང་པོ་ཉིད་ནས་རྣམ་པར་དབྱེ་བ་མེད་པར་གནས་པའི་ཆོས་
ཡིན་ལ། ཕྱིས་དྲི་མ་བསལ་བས་ཐོབ་པ་ཡང་ཡིན་པའི་ཕྱིར་བསམ་གྱིས་མི་ཁྱབ་སྟེ། གང་གི་ཕྱིར་
གང་ལ་དེ་བཞིན་གཤེགས་པའི་ཡེ་ཤེས་མཐའ་དག་རྗེས་སུ་མ་ཞུགས་པའི་སེམས་ཅན་དེ་ནི་
སེམས་ཅན་ གྱི་ རིས་ན་འགའ་ཡང་མེད་དོ། །འོན་ཀྱང་འདུ་ཤེས་ ཀྱི་འཛིན་པས་དེ་བཞིན་
གཤེགས་པའི་ཡེ་ཤེས་མི་མངོན་ནོ། །འདུ་ཤེས་ཀྱི་འཛིན་པ་དང་བྲལ་བ་ལས་ནི་ཐམས་ཅད་
མཁྱེན་པའི་ཡེ་ཤེས་ཐོགས་པ་མེད་པར་རབ་ཏུ་འབྱུང་ངོ་ཞེས་པ་དང༌། སྟོང་གསུམ་དང་མཉམ་
པའི་དར་ཡུག་ལ་སྟོང་གསུམ་བྲིས་པ་རྣམས་རྡུལ་ཕྲན་རྣམས་ཀྱི་ནང་དུ་བཅུག་པ་རྣམས་སྐྱེས་བུ་
མཁས་པ་ལྷའི་མིག་དང་ལྡན་པས་མཐོང་ནས་རྡོ་རྗེ་ཕྲ་མོས་རྡུལ་ཕྲན་རྣམས་ཕྱེ་ནས་སེམས་ཅན་
རྣམས་ཀྱི་ཉེ་བར་མཁོ་བར་བྱེད་པའི་དཔེས་སངས་རྒྱས་ཀྱི་ཡེ་ཤེས་སེམས་ཅན་ཐམས་ཅད་ལ་
ཡོད་ཀྱང་འདུ་ཤེས་ཀྱི་འཛིན་པས་བཅིངས་པའི་སྟོབས་ཀྱིས་བྱིས་པ་རྣམས་ཀྱིས་མ་མཐོང་བ་ལ།
དེ་བཞིན་གཤེགས་པས་འཕགས་པའི་ལམ་བསྟན་ནས་འདུ་ཤེས་ཀྱི་འཆིང་བ་ཐམས་ཅད་བསལ་
ནས། སངས་རྒྱས་ཀྱི་ཡེ་ཤེས་དེ་སེམས་ཅན་རྣམས་ཀྱི་ཉེར་འཚོར་འགྱུར་བར་གསུངས་སོ།།
རྒྱལ་བའི་མཛད་པ་ནི་འབད་རྩོལ་ལ་མ་ལྟོས་པས་ན་ལྷུན་གྱིས་གྲུབ་ཅིང་འདི་ལྟར་བྱའོ་སྙམ་དུ་
རྣམ་པར་མི་རྟོག་བཞིན་དུ་རྒྱུན་མི་འཆད་པར་སེམས་ཅན་ཐམས་ཅད་ཀྱི་དོན་གཅིག་ཅར་དུ་
མཛད་པའི་ཕྱིར་ན་བསམ་གྱིས་མི་ཁྱབ་སྟེ། གང་གི་ཕྱིར་སེམས་ཅན་རྣམས་གཞུག་པའི་དོན་དུ་དེ་
བཞིན་གཤེགས་པའི་ཡེ་ཤེས་ཚད་མེད་པ་ཡིན་ཡང་མདོར་བསྡུས་པ་ཙམ་གྱི་སྒོ་ནས་ཚད་དང་
L，
- 2 53 -



I-
，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ལྡན་པར་བསྟན་མོད་ཀྱི། རིགས་ཀྱི་བུ་འོན་ཀྱང་དེ་བཞིན་གཤེགས་པའི་ཡང་དག་པའི་ཡེ་ཤེས་
ཀྱི་ཕྲིན་ལས་གང་ཡིན་པ་དེ་ནི་བསམ་གྱིས་མི་ཁྱབ་པ། ཚད་མེད་པ། ཞེས་པ་དང་། དེ་བཞིན་
གཤེགས་པའི་སྐུ་ནམ་མཁའི་རང་བཞིན་ཡང་མི་འདོར་ལ། སངས་རྒྱས་ཀྱི་ཞིང་ཐམས་ཅད་དུ་
ཡང་ཀུན་ཏུ་སྟོན་ཏོ། །གསུང་བརྗོད་དུ་མེད་པའི་ཆོས་ཉིད་ཀྱང་མི་འདོར་ལ་སྒྲ་རྣམ་པར་རིག་པ་ཇི་
ལྟ་བ་བཞིན་དུ་སེམས་ཅན་རྣམས་ལ་ཆོས་ཀྱང་སྟོན་ཏོ། །སེམས་དམིགས་པ་ཐམས་ཅད་དང་ཡང་
བྲལ་ལ། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་དང་བསམ་པ་ཡང་རབ་ཏུ་ཤེས་སོ་ཞེས་
གསུངས་སོ། །
གསུམ་པ་ནི། ཁམས་རྟོགས་ན་གྲོལ་བར་འགྱུར་བས་དེ་རྟོགས་པར་བྱ་བའི་གནས་
ཡིན་ནོ། །བྱང་ཆུབ་ནི་ཁམས་དེ་ཕྱིན་ཅི་མ་ལོག་པར་རྟོགས་པ་ཡིན་པས་ན་རྟོགས་པའི་གནས་
ཡིན་ནོ། །ཡོན་ཏན་ནི་བྱང་ཆུབ་ལ་བརྟེན་པའམ་དེའི་སྟོབས་ཀྱིས་བྱུང་བས་ན་བྱང་ཆུབ་དེའི་ཡན་
ལག་གི་གནས་ཡིན་ནོ། །ཕྲིན་ལས་ནི་ཡོན་ཏན་དེ་རྣམས་ཉིད་ཀྱིས་གཞན་ལ་རྟོགས་པ་སྐྱེད་པར་
བྱེད་པ་ཡིན་པའི་ཕྱིར་རྟོགས་པར་བྱེད་པའི་གནས་ཡིན་ནོ། །དེ་དག་ཀྱང་གོ་རིམ་ཅི་ལྟ་བ་བཞིན་
དུ་གནས་ཤིང་ཁམས་དེ་ནི་འཇིག་རྟེན་ལས་འདས་པའི་ཆོས་ཀྱི་ས་བོན་ཡིན་པས་དྲི་མས་དག་
པའི་དཀོན་མཆོག་གསུམ་གྱི་རྒྱུ་ཡིན་ཏེ། དེ་དྲི་མས་དག་པ་ལས་དཀོན་མཆོག་གསུམ་འབྱུང་བའི་
ཕྱིར་རོ། །གནས་ཕྱི་མ་གསུམ་ནི་དཀོན་མཆོག་གི་རྐྱེན་ཡིན་ཏེ་དེ་བཞིན་གཤེགས་པས་བྱང་ཆུབ་
མངོན་དུ་མཛད་ནས་སྟོབས་ལ་སོགས་པའི་ཡོན་ཏན་སུམ་ཅུ་རྩ་གཉིས་ཀྱི་སྒོ་ནས་ཕྲིན་ལས་སུམ་
ཅུ་རྩ་གཉིས་མཛད་པ་ན། གདུལ་བྱ་རྣམས་ཀྱིས་ཐོས་བསམ་སྒོམ་ནས་ལམ་ཉམས་སུ་བླངས་
པས་ཁམས་དེ་གློ་བུར་གྱི་དྲི་མས་དག་ནས་དཀོན་མཆོག་གསུམ་འབྱུང་བའི་ཕྱིར་རོ། །
རྒྱས་པར་བཤད་པ་ལ་བཞི་སྟེ། ཁམས། བྱང་ཆུབ། ཡོན་ཏན། ཕྲིན་ལས་སོ། །དང་
པོ་ལ་བཞི་སྟེ། ཁམས་དེ་བཞིན་གཤེགས་པའི་སྙིང་པོས་སེམས་ཅན་ལ་ཁྱབ་པའི་རྒྱུ་མཚན།
，
，
- 25 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡
ཁམས་ཀྱི་རང་བཞིན་རྣམ་པར་བཞག་པ། དེས་སེམས་ཅན་ལ་ཁྱབ་པ་དཔེས་བསྟན་པ། ཁམས་
དེ་རྟོགས་པར་དཀའ་བའི་ཚུལ་ལོ། །དང་པོ་ནི། སེམས་ཅན་རྣམས་ལ་འབྲས་བུ་རྫོགས་པའི་
སངས་རྒྱས་ཀྱི་ཆོས་ཀྱི་སྐུ་འཕྲོ་བ་སྟེ་ཁམས་དྲི་མས་དག་པས་ན་དེ་འབྱུང་བའི་ཕྱིར་རོ། །ཡང་ན་
རང་བཞིན་རྣམ་དག་གི་ཆོས་སྐུས་སེམས་ཅན་ཐམས་ཅད་ལ་ཁྱབ་པའོ། །རང་བཞིན་ནམ་ཡང་ན་
གཞན་དུ་མི་འགྱུར་བས་ན་དེ་བཞིན་ཉིད་དོ། །དེ་དབྱེར་མེད་པ་སྟེ་སེམས་ཅན་ཐམས་ཅད་དང་
སངས་རྒྱས་ལ་ཁྱད་མེད་དུ་ཡོད་པའི་ཕྱིར་དེ་རྒྱུ་སངས་རྒྱས་ཀྱི་རིགས་ཏེ། གང་ཞིག་རྣམ་པར་དག་
པ་ན་སྐུ་གསུམ་འབྱུང་རུང་དུ་གནས་པའི་ཆོས་ཀྱི་དབྱིངས་དེ་ཡོད་པའི་ཕྱིར་ན་ལུས་ཅན་ཀུན་རྟག་
ཏུ་སངས་རྒྱས་ཀྱི་སྙིང་པོ་ཅན་ཡིན་ནོ། ། །
གཉིས་པ་ལ་གསུམ་སྟེ། མདོར་བསྟན། རྒྱས་བཤད། དོན་བསྡུ་བའོ། །དང་པོ་ནི། ངོ་
བོ་རྒྱུ་འབྲས་ལས་ལྡན་འཇུག་པ་དང་། །གནས་སྐབས་དེ་བཞིན་ཀུན་ཏུ་འགྲོ་བའི་དོན། །རྟག་ཏུ་
མི་འགྱུར་ཡོན་ཏན་དབྱེར་མེད་ན། །དོན་དམ་དབྱིངས་ཀྱི་དགོངས་དོན་ཡིན་ཞེས་བྱ། །ཞེས་པ་སྟེ།
གནས་སྐབས་ལ་སོགས་པ་ཕྱི་མ་བཞི་པོ་འཇུག་པའི་དོན་དུ་འདུས་པས་དོན་དྲུག་གོ །གཉིས་པ་
ལ་བརྒྱད་དེ། ངོ་བོ་དང་རྒྱུའི་དོན། འབྲས་བུ་དང་ལས་ཀྱི་དོན། ལྡན་པའི་དོན། འཇུག་པའི་དོན། །
གང་ཟག་གསུམ་གྱི་གནས་སྐབས་ཀྱི་དབྱེ་བ། ཀུན་ཏུ་འགྲོ་བའི་དོན། མི་འགྱུར་བའི་དོན། དབྱེ་
བ་མེད་པའི་དོན་ནོ། །དང་པོ་ལ་གཉིས་ཏེ། མདོར་བསྟན་པ་དང་། རྒྱས་པར་བཤད་པའོ། །དང་
པོ་ལ་ངོ་བོ་ནི། ཁམས་རང་བཞིན་དག་པ་ནི་རང་མཚན་ཆོས་སྐུ་དང་། དེ་བཞིན་ཉིད་དང་། རིགས་
ནི་རིམ་བཞིན་དུ་དེས་རིན་ཆེན་དང་ནམ་མཁའ་དང་ཆུ་དང་སོ་སོར་ཆོས་མཐུན་ཞིང་སྤྱི་མཚན་ནི་
དཔེ་གསུམ་ག་རང་བཞིན་གྱིས་དག་པ་བཞིན་དུ་དོན་གསུམ་ག་དུས་རྟག་ཏུ་རང་བཞིན་གྱིས་ཉོན་
མོངས་པ་མེད་པ་ཡིན་ནོ། །གློ་བུར་གྱི་དྲི་མ་དག་པ་ལ་ནི་རྒྱུ་ཐེག་ཆེན་གྱི་ཆོས་ལ་མོས་པ་དང་།
ལྷག་པའི་ཤེས་རབ་དང་ཏིང་ངེ་འཛིན་དང༌། སྙིང་རྗེ་ཆེན་པོ་ལས་བྱུང་བ་ཡིན་ནོ། །གཉིས་པ་ལ།
-25 5 -



-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ངོ་བོ་དང༌། རྒྱུ་བཤད་པ་གཉིས་ལས། དང་པོ་ནི། རང་མཚན་གྱི་སྒོ་ནས་བཤད་ན་རང་བཞིན་
གྱིས་དག་པའི་ཆོས་ཀྱི་ནི་བསམ་པའི་དོན་ཐམས་ཅད་འགྲུབ་པའི་མཐུ་དང་ལྡན་པས་ན་ཡིད་
བཞིན་གྱི་ནོར་བུ་དང་འདྲའོ། །དེ་བཞིན་ཉིད་ནི་གཞན་དུ་མི་འགྱུར་བས་ནམ་མཁའ་དང་འདྲའོ།།
རིགས་ནི་སྙིང་རྗེ་ཆེན་པོས་བརླན་པའི་ངོ་བོའི་རང་བཞིན་ཡིན་པའི་ཕྱིར་ཆུའི་ཡོན་ཏན་དང་ཆོས་
མཐུན་པ་ཉིད་ཡིན་ལ། སྤྱིའི་མཚན་ཉིད་ཀྱི་སྒོ་ནས་དོན་གསུམ་པོ་འདི་དག་ཐམས་ཅད་ཀྱང་རང་
བཞིན་གྱིས་དག་པས་ན་དཔེ་གསུམ་ཆར་དང་ཆོས་མཐུན་པ་ཡིན་ནོ། །
གཉིས་པ་ལ་གཉིས་ལས། དང་པོ་སྤང་བྱ་ནི། སྤྱིར་སེམས་ཅན་གྱི་རིགས་གསུམ་
སྟེ༑ སྲིད་པ་འདོད་པ་དང་། སྲིད་བྲལ་འདོད་པ་དང་། དེ་གཉིས་ཀ་མི་འདོད་པའོ། །དེ་ལ་སྲིད་པ་
ནི་གཉིས་ཏེ། ཐར་པའི་ལམ་དང་ཞེ་འགྲས་པ་རིགས་ཆད་ཀྱི་གང་ཟག་དང་། སངས་རྒྱས་ཀྱི་
བསྟན་པ་ལ་ཞུགས་པར་རློམ་ཡང་ཐེག་ཆེན་གྱི་ཆོས་ལ་སྡང་བའོ། །ཐེག་ཆེན་ལ་སྡང་བ་དེའི་
དབང་དུ་མཛད་ནས་བཅོམ་ལྡན་འདས་ཀྱིས་ང་ནི་དེ་དག་གི་སྟོན་པ་མ་ཡིན་ལ། དེ་དག་ཀྱང་ངའི་
ཉན་ཐོས་མ་ཡིན་ནོ། །ཤཱ་རིའི་བུ་དེ་དག་ནི་མུན་པ་བས་ཀྱང་ཆེས་མུན་པ། མུན་པ་ནས་མུན་པ་
ཆེན་པོར་འགྲོ་བ། མུན་པ་ཆེན་པོ་དང་ལྡན་པའོ། །ཞེས་ང་སྨྲའོ་ཞེས་གསུངས་སོ། །སྲིད་པ་དང་
བྲལ་བར་འདོད་པ་ཡང་གཉིས་ཏེ། ཐབས་མ་ཡིན་པ་ལ་ཞུགས་པ་དང་། ཐབས་ལ་ཞུགས་པའོ།།
ཐབས་མ་ཡིན་པ་ལ་ཞུགས་པ་ནི་མུ་སྟེགས་པ་རྣམས་དང་། ཆོས་འདི་པ་སྟོང་པ་ཉིད་ལ་མི་མོས་
ཤིང་གང་ཟག་ཏུ་ལྟ་བ་རྣམས་དང༌། ཆད་པར་ལྟ་བ་ཅན་སྟོང་པ་ཉིད་མ་རྟོགས་བཞིན་དུ་བདག་
གིས་སྟོང་པ་ཉིད་རྟོགས་སྙམ་དུ་མངོན་པའི་ང་རྒྱལ་བྱེད་པའོ། །དེའི་དབང་དུ་མཛད་ནས་
འོད་སྲུང་གང་ཟག་ཏུ་ལྟ་བ་རི་རབ་ཙམ་ནི་སླའི་མངོན་པའི་ང་རྒྱལ་ཅན་ཆོས་ཐམས་ཅད་སྟོང་པ་
ཉིད་དུ་ལྟ་བ་ནི་དེ་ལྟ་མ་ཡིན་ནོ། །ཐབས་ལ་ཞུགས་པ་ཡང་གཉིས་ཏེ། ཉན་ཐོས་དང་རང་སངས་
རྒྱས་ཀྱི་ཐེག་པ་དང་མཐུན་པར་ཞུགས་པའོ། །དེ་གཉིས་ཀ་མི་འདོད་པ་ནི། ཐེག་པ་ཆེན་པོ་ལ་
E
- 25 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། །༡
ཡང་དག་པར་གནས་པ། མི་གནས་པའི་མྱ་ངན་ལས་འདས་པའི་བསམ་པ་དང་། ཉོན་མོངས་པ་
མེད་པར་འཁོར་བ་ལ་བརྟེན་པའི་སྦྱོར་བ་ཅན་རྣམས་སོ། །དེ་ལ་སྲིད་པ་འདོད་པ་གཉིས་ནི་ལོག་
པ་ཉིད་དུ་ངེས་པའི་སེམས་ཅན་གྱི་ཕུང་པོ་ཞེས་བྱའོ། །སྲིད་པ་དང་བྲལ་བ་འདོད་པ་ཐབས་མ་
ཡིན་པ་ལ་ཞུགས་པ་དེ་དག་ནི་མ་ངེས་པའོ། །སྲིད་བྲལ་འདོད་པ་ཐབས་ལ་ཞུགས་པ་དང་དེ་
གཉིས་ཀ་མི་འདོད་པ་ནི་ཡང་དག་པ་ཉིད་དུ་ངེས་པའི་སེམས་ཅན་གྱི་ཕུང་པོ་ཞེས་བྱའོ། །སེམས་
ཅན་གྱི་རིས་དེ་དང་དེ་རྣམས་ཀྱི་ནང་ནས་གང་དང་གང་ལ་དེ་བཞིན་གཤེགས་པའི་སྙིང་པོ་མི་
རྟོགས་པར་འགྱུར་བའི་སྒྲིབ་པ་དུ་ཞིག་ཡོད་ཅེ་ན། ཐེག་ཆེན་གྱི་ཆོས་ལ་ཁོང་ཁྲོ་བའི་སྒྲིབ་པ་ནི་
འཁོར་བ་འབའ་ཞིག་འདོད་པས་ན་འདོད་ཆེན་པ་སྟེ། རིགས་ཆད་རྣམས་དང་དེར་ངེས་པ་ལྟུང་བ་
རྣམས་ལ་ཡོད་དོ། །ཆོས་ལ་བདག་ལྟ་བ་ནི་མུ་སྟེགས་ཅན་རྣམས་དང་། དེ་དང་མཐུན་པར་སྤྱོད་
པ་རྣམས་ཀྱིའོ། །རང་ཉིད་འཁོར་བའི་སྡུག་བསྔལ་གྱིས་ཧ་ཅང་འཇིགས་པ་ནི་ཉན་ཐོས་རྣམས་
ཀྱིའོ། །སེམས་ཅན་གྱི་དོན་ལ་ལྟོས་པ་མེད་པར་རང་ཉིད་གཅིག་པུར་ཐར་པར་འདོད་པ་ནི་རང་
བྱུང་སྟེ་སློབ་དཔོན་གཞན་ལ་མ་ལྟོས་པར་རང་ཉིད་ཀྱིས་བྱང་ཆུབ་རྟོགས་པར་བྱེད་པ་རང་སངས་
རྒྱས་ཀྱི་ཐེག་པ་རྣམས་ཀྱི་སྒྲིབ་པ་སྟེ་རྣམ་པ་བཞིའོ། །
གཉིས་པ་གཉེན་པོ་ནི། ཁམས་གློ་བུར་གྱི་དྲི་མ་དག་པར་བྱེད་པའི་རྒྱུ་ནི་ཐེག་ཆེན་ལ་
ལྷག་པར་མོས་པ་ལ་སོགས་པའི་ཆོས་ནི་རྣམ་པ་བཞི་ཉིད་དོ། །བཞི་པོ་གང་ཞེ་ན། དཔེར་ན་
འཁོར་ལོ་བསྒྱུར་བས་བཞག་པའི་ས་བོན་དང་། དེའི་བཙུན་མོ་དམ་པ་དང༌། དེའི་མངལ་གནས་
མ་ཉམས་པ་དང༌། སྐྱེས་ནས་སྐྱེད་བསྲིང་བར་བྱེད་པའི་མ་མ་ཁྱད་པར་ཅན་ཏེ། རྒྱུ་བཞི་ལས་
འཁོར་ལོ་བསྒྱུར་བའི་སྲས་ལུས་ཡོངས་སུ་རྫོགས་པ་འགྲུབ་པ་ལྟར་ཐེག་པ་མཆོག་ལ་མོས་པ་ནི་
སངས་རྒྱས་ཀྱི་ས་བོན་ཡིན་ལ་སྟོང་ཉིད་རྟོགས་པའི་ཤེས་རབ་ནི་སངས་རྒྱས་ཀྱི་ཆོས་སྐུ་སྐྱེ་བའི་མ་
དང་ནམ་མཁའ་མཛོད་ལ་སོགས་པའི་བསམ་གཏན་གྱི་བདེ་བའི་མངལ་གནས་དང༌། རྟོགས་
-25 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པ་འཕེལ་བར་བྱེད་པའི་རྒྱུ་སྙིང་རྗེའི་མ་མ་ཅན་གང་ཡིན་པ་དེ་དག་ནི་ཐུབ་པའི་རྗེས་སུ་སྐྱེས་པའི་
སྲས་ཏེ་དེའི་གདུང་འཚོབ་ནུས་པ་ཡིན་ནོ། །
གཉིས་པ་འབྲས་བུ་དང་ལས་ཀྱི་དོན་ལ་གཉིས་ལས། དང་པོ་མདོར་བསྟན་པ་ལ།
འབྲས་བུ་ནི་ཆོས་ཀྱི་སྐུ་གཙང་བ་དང་བདག་དང་བདེ་བ་དང་། རྟག་པ་ཉིད་ཀྱི་ཡོན་ཏན་བཞི་པོ་དེ་
རྣམས་ཀྱི་ཕ་རོལ་ཏེ་མཐར་ཕྱིན་པ་ནི་རྒྱུ་བཞིས་ཁམས་དེ་དྲི་མས་དག་པར་བྱས་པའི་འབྲས་བུ་
ཡིན་ནོ། །ལས་ནི་ཁམས་ཡོད་པའི་སྟོབས་ཀྱིས་འཁོར་བའི་སྡུག་བསྔལ་ལ་ཡིད་འབྱུང་བ་དང་
སྡུག་བསྔལ་རྒྱུ་དང་བཅས་པ་ཞི་བའི་མྱ་ངན་ལས་འདས་པ་ཐོབ་པར་འདུན་པ་སྟེ་དེ་དོན་དུ་གཉེར་
བ་དང་དེ་ཐོབ་པར་སྨོན་པའི་ལས་ཅན་ཡིན་པས་འཁོར་འདས་ལ་བླང་དོར་དུ་བྱེད་པ་ནི་དེའི་ལས་
སོ༑ ༑
གཉིས་པ་རྒྱས་པར་བཤད་པ་ལ་གཉིས་ཏེ། འབྲས་བུ་དང་ལས་ཀྱི་དོན་བཤད་པའོ།།
དང་པོ་ལ་གཉིས་ཏེ། ཕྱིན་ཅི་ལོག་བཞིའི་གཉེན་པོ་ཆོས་སྐུ་ཡོན་ཏན་གྱི་ཕ་རོལ་ཏུ་ཕྱིན་པ་བཞི་
ལྡན་བསྟན་པ་དང༌། ཡོན་ཏན་བཞི་སོ་སོར་བཤད་པའོ། །དང་པོ་ནི། མོས་པ་ལ་སོགས་པ་
ཁམས་དག་པར་བྱེད་པའི་རྒྱུ་བཞི་པོ་འདི་དག་གི་འབྲས་བུ་མདོར་བསྡུས་ན་ཆོས་ཀྱི་སྐུ་ལ་བཞིར་
རབ་ཏུ་ཕྱེ་བ་ཉིད་ཡིན་ནོ། །གང་གིས་ཞེ་ན་ཕྱིན་ཅི་ལོག་རྣམ་པ་བཞི་ལས་བཟློག །དེ་བཞིའི་
གཉེན་པོས་སོ། །ཕྱིན་ཅི་ལོག་བཞི་དང་དེ་ལས་བཟློག་པ་བཞི་དང་དེའི་གཉེན་པོ་བཞི་པོ་དེ་དག་
གང་ཡིན་ཞེ་ན། ཕྱིན་ཅི་ལོག་བཞི་ནི་བྱིས་པ་རྣམས་ཀྱིས་ཉེར་ལེན་གྱི་ཕུང་པོ་ལ་གཙང་བ་དང་
བདག་དང་བདེ་བ་དང་རྟག་པར་འདུ་ཤེས་པ་སྟེ། དེ་དག་མ་ཡིན་པ་ལ་དེ་དག་ཏུ་འདུ་ཤེས་པའི་
ཕྱིར་རོ། །དེ་ལས་བཟློག་པ་བཞི་ནི་ཉན་རང་རྣམས་ཀྱིས་ཕུང་པོ་མི་གཙང་བ་ལ་སོགས་པ་བཞིར་
མཐོང་བའོ། །དེ་དག་གི་གཉེན་པོ་ནི་ཆོས་སྐུ་གཙང་བ་ལ་སོགས་བཞི་ལྡན་ཏེ། འདི་ལྟར་ཐེག་པ་
ཆེན་པོའི་ཆོས་ལ་སྡང་བ་འདོད་ཆེན་པ་རྣམས་ཀྱི་རྒྱུད་ལ་ཡོད་པ་མི་གཙང་བ་འཁོར་བ་ལ་དགའ་
- 2 5 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
བ་དེ་བཟློག་ནས་ཐེག་ཆེན་གྱི་ཆོས་ལ་མོས་པ་བསྒོམས་པས་འབྲས་བུ་གཙང་བའི་ཕ་རོལ་ཏུ་ཕྱིན་
པ་ཐོབ་བོ། །ཉེར་ལེན་གྱི་ཕུང་པོ་ལ་བདག་ཏུ་ལྟ་བ་ལས་བཟློག་སྟེ་ཤེར་ཕྱིན་བསྒོམས་པས་
བདག་དམ་པ་དང་། འཁོར་བའི་སྡུག་བསྔལ་གྱིས་འཇིགས་པའི་གཉེན་པོར་ནམ་མཁའ་མཛོད་
ལ་སོགས་པའི་ཏིང་ངེ་འཛིན་བསྒོམས་པས་འཇིག་རྟེན་ལས་འདས་པའི་བདེ་བ་དམ་པ་དང་། །
སེམས་ཅན་གྱི་དོན་ལ་ལྟོས་པ་མེད་པའི་གཉེན་པོར་སྙིང་རྗེ་ཆེན་པོ་བསྒོམས་པས་འབྲས་བུ་རྟག་
པའི་ཕ་རོལ་ཏུ་ཕྱིན་པ་ཐོབ་བོ། །དེ་ལྟར་ན་ཆོས་ཀྱི་སྐུ་ནི་རྟག་པ་ལ་སོགས་པ་ཡིན་པས་དེ་ལ་དེ་
དག་ཏུ་ལྟ་བ་ནི་ཡང་དག་པར་ལྟ་བ་ཡིན་ཏེ། དཔལ་ཕྲེང་གི་མདོ་ལས། བཅོམ་ལྡན་འདས་སེམས་
ཅན་རྣམས་ནི་ཟིན་པའི་ཉེ་བར་ལེན་པའི་ཕུང་པོ་ལྔ་པོ་རྣམས་ལ་ཕྱིན་ཅི་ལོག་ཏུ་གྱུར་པ་སྟེ། དེ་
དག་ནི་མི་རྟག་པ་ལ་རྟག་པར་འདུ་ཤེས་པ། སྡུག་བསྔལ་བ་ལ་བདེ་བར་འདུ་ཤེས་པ། མི་གཙང་
བ་ལ་གཙང་བར་འདུ་ཤེས་པ་ལགས་སོ། །བཅོམ་ལྡན་འདས་ཉན་ཐོས་དང་རང་སངས་རྒྱས་
ཐམས་ཅད་ཀྱང་སྟོང་པ་ཉིད་ཀྱི་ཡེ་ཤེས་ཀྱིས་སྔར་མ་མཐོང་བ་ཐམས་ཅད་མཁྱེན་པའི་ཡེ་ཤེས་ཀྱི་
ཡུལ་དེ་བཞིན་གཤེགས་པའི་ཆོས་ཀྱི་སྐུ་ལས་ཕྱིན་ཅི་ལོག་ཏུ་གྱུར་པའོ། །བཅོམ་ལྡན་འདས་རྟག་
པར་འདུ་ཤེས་པ། བདེ་བར་འདུ་ཤེས་པ། བདག་ཏུ་འདུ་ཤེས་པ། གཙང་བར་འདུ་ཤེས་པའི་
སེམས་ཅན་དེ་དང་དེ་དག་ནི་བཅོམ་ལྡན་འདས་ཀྱི་ཐུགས་ལས་སྐྱེས་པའི་སྲས་ལགས་སོ།།
བཅོམ་ལྡན་འདས་སེམས་ཅན་དེ་དག་ནི་ཕྱིན་ཅི་ལོག་ཏུ་གྱུར་པ་མ་ལགས་ཏེ། བཅོམ་ལྡན་འདས་
སེམས་ཅན་དེ་དག་ནི་ཡང་དག་པར་མཐོང་བ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་
འདས་དེ་བཞིན་གཤེགས་པའི་སྐུ་ཉིད་ནི་རྟག་པའི་ཕ་རོལ་ཏུ་ཕྱིན་པ། བདེ་བའི་ཕ་རོལ་ཏུ་ཕྱིན་
པ༑ གཙང་བའི་ཕ་རོལ་ཏུ་ཕྱིན་པའོ། །ཞེས་གསུངས་སོ། །དགྲ་བཅོམ་པ་དང་རང་སངས་རྒྱས་
དང་བྱང་ཆུབ་སེམས་དཔའ་དབང་ཐོབ་པ་རྣམས་ལ་ཡང་ཆོས་ཀྱི་སྐུ་ཡོན་ཏན་བཞི་ལྡན་གྱི་གེགས་
སུ་གྱུར་པ་རྐྱེན་དང༌། རྒྱུ་དང་། འབྱུང་བ་དང༌། འཇིག་པའི་མཚན་ཉིད་དེ་བཞི་ཡོད་དོ། །དེ་ལ་རྐྱེན་
- 2 59 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གྱི་མཚན་ཉིད་ནི། མ་རིག་པའི་བག་ཆགས་ཀྱི་ས་སྟེ་མ་རིག་པ་བཞིན་ནོ། །རྒྱུའི་མཚན་ཉིད་ནི་མ་
རིག་པའི་བག་ཆགས་ཀྱི་རྐྱེན་ཅན་ཟག་མེད་ཀྱི་ལས་ཏེ་འདུ་བྱེད་བཞིན་ནོ། །འབྱུང་བའི་མཚན་
ཉིད་ནི་གོ་རིམ་བཞིན་དུ་དེ་གཉིས་ཀྱི་རྐྱེན་དང་རྒྱུ་ཅན་ཡིད་ཀྱི་རང་བཞིན་གྱི་ལུས་འགྲུབ་པ་སྟེ།
ལེན་པའི་རྐྱེན་གྱིས་སྲིད་པ་བཞིན་ནོ། །འཇིག་པའི་མཚན་ཉིད་ནི་ལུས་གསུམ་གྲུབ་པའི་རྐྱེན་ཅན་
བསམ་གྱིས་མི་ཁྱབ་པར་ཡོངས་སུ་བསྒྱུར་བའི་འཆི་འཕོ་སྟེ་སྐྱེ་བའི་རྐྱེན་གྱིས་རྒ་ཤི་བཞིན་ནོ། །དེ་
ཡང་དཔལ་ཕྲེང་གི་མདོ་ལས། བཅོམ་ལྡན་འདས་དཔེར་ན་ལེན་པའི་རྐྱེན་གྱིས་ཟག་པ་དང་
བཅས་པའི་ལས་ཀྱི་རྒྱུ་ལས་བྱུང་པ་དེ་བཞིན་དུ་བཅོམ་ལྡན་འདས་མ་རིག་པའི་བག་ཆགས་ཀྱི་
རྐྱེན་གྱིས་ཟག་པ་མེད་པའི་ལས་ཀྱི་རྒྱུ་ལས་བྱུང་བ་དགྲ་བཅོམ་པ་དང་། རང་སངས་རྒྱས་དང་།
དབང་ཐོབ་པའི་བྱང་ཆུབ་སེམས་དཔའ་རྣམས་ཀྱི་ཡིད་ཀྱི་རང་བཞིན་གྱི་ལུས་གསུམ་འབྱུང་སྟེ།
ཞེས་སོ། །དེ་ལ་མ་རིག་བག་ཆགས་ཀྱི་ས་ནི་ཆོས་ཀྱི་བདག་ཏུ་རྨོངས་པའི་མ་རིག་པའི་བག་ལ་
ཉལ་ཡིན་ལ། ཟག་པ་མེད་པའི་ལས་ནི་དེ་ལ་བརྟེན་ནས་ཤེས་སྒྲིབ་ཀྱིས་བསྡུས་པའི་མ་རིག་པ་
ཕྲ་མོས་ཀུན་ནས་བསླང་བའི་ཟག་མེད་ཀྱི་ལས་སོ། །ཡིད་ཀྱི་རང་བཞིན་གྱི་ལུས་ནི་དེ་དག་གིས་
བསྐྱེད་པའི་འབྲས་བུ་ཟག་མེད་ཀྱི་ཀུན་གཞི་རྣམ་ཤེས་ཉིད་ལུས་སུ་སྣང་བའམ། ཡང་ན་ཡིད་ཀྱི་
ངོ་ན་ལུས་སུ་སྣང་ཞིང་དབང་ཤེས་ཀྱི་ངོ་ན་ཐོགས་བཅས་ཀྱི་ལུས་སུ་མི་སྣང་བ་སྟེ་སྔར་གྱི་རྒྱུ་དེ་
དག་ལ་བརྟེན་པའོ། །བསམ་གྱིས་མི་ཁྱབ་པར་ཡོངས་སུ་བསྒྱུར་བའི་འཆི་འཕོ་ནི། ཟག་བཅས་
ཀྱི་ལས་ཀྱིས་མ་འཕངས་པས་ཟག་བཅས་ཀྱི་སྐྱེ་འཆི་ལས་གྲོལ་ཡང་ཟག་མེད་ཀྱི་ལས་ཀྱིས་
འདུས་བྱས་པས་རྟག་པའི་ཕ་རོལ་ཏུ་ཕྱིན་པ་མ་ཐོབ་པའི་ཕྱིར་བསམས་བཞིན་དུ་ལུས་སུ་སྣང་བ་
གཞན་དོར་ཞིང་གཞན་ལེན་པའོ། ། །
གཉིས་པ་ནི། དེ་བཞིན་གཤེགས་པའི་ཆོས་སྐུ་དེ་ནི་སྤྱིའི་མཚན་ཉིད་རང་བཞིན་
གྱིས་དག་པའི་ཕྱིར་དང༌། ཁྱད་པར་གྱི་མཚན་ཉིད་གློ་བུར་གྱི་དྲི་མ་བག་ཆགས་དང་བཅས་པ་
- 2 60 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡།
སྤངས་པའི་ཕྱིར་གཙང་བའི་ཕ་རོལ་ཏུ་ཕྱིན་པ་ཡིན་ནོ། །མུ་སྟེགས་པ་འདོད་པའི་རྟག་གཅིག་ལ་
སོགས་པའི་བདག་དང༌། ཉན་རང་རྣམས་འདོད་པའི་བདག་མེད་པའི་ཕུང་པོ་ལ་སོགས་པའི་
སྤྲོས་པ་མཐའ་དག་ཉེ་བར་ཞི་བའི་ཕྱིར་བདག་དམ་པའི་ཕ་རོལ་ཏུ་ཕྱིན་པ་སྟེ། སྤྲོས་པའི་བདག་
མེད་པའི་བདག་ཉིད་ཡིན་པས་ན་བདག་ཅེས་བྱ་སྟེ། མི་གནས་པའི་ཚུལ་གྱིས་གནས་པ་ཞེས་
བྱའོ། །ཡིད་ཀྱི་རང་བཞིན་གྱི་ཕུང་པོ་དང་དེའི་རྒྱུ་མ་རིག་བག་ཆགས་ཀྱི་ས་དང་། འདུ་བྱེད་ཟག་
མེད་ཀྱི་ལས་ལོག་པ་སྟེ་སྤངས་པའི་ཕྱིར་བདེ་བའི་ཕ་རོལ་ཏུ་ཕྱིན་པ་ཉིད་དོ། །འཁོར་བ་དང་མྱ་
ངན་ལས་འདས་པ་དབྲི་བསྣན་མེད་ཅིང་སྐྱེ་མེད་དུ་མཉམ་པ་ཉིད་དུ་རྟོགས་པའི་ཕྱིར་རྟག་པའི་ཕ་
རོལ་ཏུ་ཕྱིན་པ་སྟེ། དཔལ་ཕྲེང་གི་མདོ་ལས། བཅོམ་ལྡན་འདས་གལ་ཏེ་འདུ་བྱེད་མི་རྟག་གོ་ཞེས་
བགྱི་བར་ལྟ་ན་དེ་ནི་དེའི་ཆད་པར་ལྟ་བར་འགྱུར། དེ་ནི་དེའི་ཡང་དག་པ་མ་ལགས་པའི་ལྟ་བར་
འགྱུར་རོ། །བཅོམ་ལྡན་འདས་གལ་ཏེ་མྱ་ངན་ལས་འདས་པ་རྟག་པ་ཞེས་བགྱི་བར་ལྟ་བ་དེ་ནི་
དེའི་རྟག་པར་ལྟ་བར་འགྱུར་རོ། །དེ་ནི་དེའི་ཡང་དག་པ་མ་ལགས་པའི་ལྟ་བར་འགྱུར་རོ་ཞེས་སོ།།
དེ་ལྟར་འཁོར་འདས་མཉམ་ཉིད་དུ་རྟོགས་པའི་རྒྱུ་ཐབས་ཤེས་གཉིས་པོ་བྱང་ཆུབ་ཀྱི་རྩ་བར་ལྟ་
བ་ནི་བདག་ལ་སྲེད་པ་མ་ལུས་པ་བདག་མེད་རྟོགས་པའི་ཤེས་རབ་ཀྱིས་བཅད་པས་ལས་ཀྱི་
དབང་གིས་འཁོར་བར་མི་སྐྱེ་ཞིང་སེམས་ཅན་ལ་སྲེད་པ་སྟེ་དེ་ཡོངས་སུ་མི་གཏོང་བའི་ཕྱིར་བརྩེ་
བ་དང་ལྡན་པ་དེ་གཞན་དོན་རྒྱུན་ཆད་པའི་ཞི་བ་མྱ་ངན་ལས་འདས་པ་ཐོབ་པར་མིན་ནོ། །དེ་
ལྟར་བློ་གྲོས་དང་བརྩེ་བ་བླ་ན་མེད་པའི་བྱང་ཆུབ་ཀྱི་ཐབས་སུ་གྱུར་པ་དེ་ལ་བསྟེན་ནས་བྱང་
སེམས་འཕགས་པ་དེ་འཁོར་བའམ་མྱ་ངན་ལས་འདས་པའི་མཐའ་ལ་གནས་པར་མི་འགྱུར་རོ།།
ལས་ཀྱི་དོན་ནི་གལ་ཏེ་སེམས་ཅན་གྱི་རྒྱུད་ལ་སངས་རྒྱས་ཀྱི་ཁམས་མེད་ན་སེམས་ཅན་རྣམས་
འཁོར་བའི་སྡུག་བསྔལ་ལ་སྐྱོ་བར་མི་འགྱུར་ཞིང་མྱ་ངན་ལས་འདས་པ་ལ་ཐོབ་ན་དགའ་བའི་
འདོད་པ་དང་ཐོབ་པར་བྱའོ་སྙམ་པའི་དོན་དུ་གཉེར་བ་དང་ཐོབ་པར་གྱུར་ཅིག་སྙམ་དུ་སྨོན་པའང་
- 2 6 1



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མེད་པར་ འགྱུར་རོ། །ཡང་ན་དེ་གསུམ་རྣམ་ གྲངས་སོ། །དེ་ཡང་དཔལ་ཕྲེང་གི་མདོ་ལས།
བཅོམ་ལྡན་འདས་དེ་བཞིན་གཤེགས་པའི་སྙིང་པོ་མ་མཆིས་ན་ནི་སྡུག་བསྔལ་ལ་ཡང་སྐྱོ་བར་མི་
འགྱུར་ལ། མྱ་ངན་ལས་འདས་པ་ལ་འདོད་པ་དང་དོན་དུ་གཉེར་བ་དང་སྨོན་པ་ཡང་མེད་པར་
འགྱུར་རོ་ཞེས་སོ། །དེས་ན་སྲིད་པ་དེའི་སྡུག་བསྔལ་གྱི་སྐྱོན་དང་མྱ་ངན་ལས་འདས་པ་དེའི་བདེ་
བའི་ཡོན་ཏན་མཐོང་བ་འདི་ནི་རིགས་ཡོད་པ་དེ་སད་པ་ལས་བྱུང་བ་ནི་ཡིན་ཏེ་གང་གི་ཕྱིར་ན་
འཁོར་འདས་ཀྱི་སྐྱོན་ཡོན་མཐོང་བ་དེ་ནི་རིགས་སད་པ་མེད་པ་དག་ལ་མེད་པའི་ཕྱིར་རོ། །འདི་
ལྟར་ལོག་སྲེད་ཅན་མྱ་ངན་ལས་མི་འདའ་བའི་རིགས་ཅན་རྣམས་ལ་ཇི་སྲིད་དུ་ཐེག་པ་གསུམ་
ལས་གང་ཡང་རུང་བའི་ཆོས་ལ་མོས་པ་མ་སྐྱེས་པ་དེ་སྲིད་དུ་རིགས་སད་དེ་འཁོར་འདས་ལ་བླང་
དོར་བྱེད་པ་དེ་མེད་ལ། དེ་དག་ལ་ཡང་རང་བཞིན་གྱི་རིགས་ཡོད་པས་འཁོར་ལོ་བཞི་ཚོགས་ན་
རིགས་དེ་རྒྱས་པར་འགྱུར་རོ། །དེས་ན་ལོག་སྲེད་ཅན་མྱ་ངན་ལས་མི་འདའ་བའི་ཆོས་ཅན་ཞེས་
བྱ་བ་ནི་ཐེག་ཆེན་གྱི་ཆོས་ལ་སྡང་བ་ཉིད་ལོག་སྲེད་ཀྱི་རྒྱུ་ཡིན་པས་དེ་དང་ལྡན་པའི་གང་ཟག་དེས་
དུས་རིང་པོར་ཐར་པ་མི་ཐོབ་པས་དུས་གཞན་ལ་དགོངས་པ་ཡིན་ནོ། །དགོས་པ་ནི་སྡང་བ་དེ་
བཟློག་པའི་དོན་དུའོ། །དེས་ན་རང་བཞིན་གྱིས་རྣམ་པར་དག་པའི་རིགས་ཡོད་པས་ན་གཏན་
ཐར་པ་མི་ཐོབ་པའི་གང་ཟག་ནི་འགའ་ཡང་མེད་དེ། བཅོམ་ལྡན་འདས་ཀྱིས། ཐོག་མེད་གྱུར་
ཀྱང་ཐ་མ་དང་ལྡན་པ། །རང་བཞིན་གྱིས་དག་རྟག་པའི་ཆོས་ཅན་ནི། །ཐོག་མེད་སྦུབས་ཀྱིས་ཕྱི་
བསྒྲིབས་མི་མཐོང་སྟེ། །ཇི་ལྟར་གསེར་གྱི་གཟུགས་ནི་བསྒྲིབས་པ་བཞིན། །ཞེས་སོ། །
ལྡན་པའི་དོན་ལ་གཉིས་ལས། མདོར་བསྟན་པ་ལ་རྒྱུའི་ཡོན་ཏན་དང་ལྡན་པ་ནི།
རྒྱ་མཚོ་ཆེན་པོ་སྣོད་ཡངས་ཤིང་རྒྱ་ཆེ་བར་རིན་པོ་ཆེ་དང་ཆུ་དཔག་ཏུ་མེད་པ་འདུ་བ་བཞིན་དུ་དེ་
བཞིན་གཤེགས་པའི་ཁམས་ཀྱང་མོས་པའི་སྣོད་དུ་ཤེས་རབ་དང་ཏིང་ངེ་འཛིན་གྱི་ཡོན་ཏན་གྱི་
རིན་པོ་ཆེ་དཔག་ཏུ་མེད་པ་དང་། ཐུགས་རྗེའི་ཆུ་རྒྱུན་མི་ཟད་པའི་གནས་སུ་གྱུར་པའོ། །འབྲས་
།
-2 6 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡༽
བུའི་ཡོན་ཏན་མངོན་ཤེས་ལྔ་དང་ཟག་མེད་ཀྱི་ཡེ་ཤེས་དང་སྤངས་པ་རྣམས་དབྱེར་མེད་པའི་ཡོན་
ཏན་དང་ལྡན་པའི་ངོ་བོ་ཉིད་ཡིན་པའི་ཕྱིར་མར་མེ་ལ་ཆོས་གསུམ་དབྱེར་མེད་དུ་ཡོད་པ་བཞིན་ནོ།།
རྒྱས་པར་བཤད་པ་ལ་གཉིས་ལས། རྒྱུའི་ཡོན་ཏན་དང་ལྡན་པ་ནི། དེ་བཞིན་གཤེགས་པའི་ཆོས་
སྐུ་ཐོབ་པའི་རྒྱུ་ཐེག་ཆེན་གྱི་ཆོས་ལ་མོས་པ་བསྒོམ་པ་ནི་སྣོད་དང་མཚུངས་ཏེ་ཤེས་རབ་དང་ཏིང་
ངེ་འཛིན་གྱི་རིན་པོ་ཆེ་དཔག་ཏུ་མེད་པ་དང༌། སྙིང་རྗེ་ཆེན་པོའི་ཆུའི་ཁམས་རྣམས་བསྡུས་པའི་
ཕྱིར་རོ། །རྒྱལ་བའི་ཡེ་ཤེས་ཀྱི་རྒྱུ་ཤེས་རབ་དང་ཏིང་ངེ་འཛིན་སྒོམ་པ་ནི་རིན་པོ་ཆེ་དང་མཚུངས་
ཏེ༑ རྣམ་པར་རྟོག་པ་མེད་པར་འདོད་པའི་དོན་སྒྲུབ་པའི་མཐུ་བསམ་གྱིས་མི་ཁྱབ་པའི་ཕྱིར་རོ།།
ཐུགས་རྗེ་ཆེན་པོ་འཇུག་པའི་རྒྱུ་སྙིང་རྗེ་ཆེན་པོ་བསྒོམ་པ་ནི་ཆུ་དང་མཚུངས་ཏེ། འགྲོ་བ་ཐམས་
ཅད་སྡུག་བསྔལ་དང་བྲལ་བར་འདོད་པའི་བརླན་པའི་ངོ་བོའི་རང་བཞིན་དུ་རོ་གཅིག་པའི་ཕྱིར་
ཆོས་གསུམ་པོ་འདི་དག་རྒྱ་མཚོ་དང་ནི་མཚུངས་པར་བསྟན་ནོ། །དེ་དག་ཁམས་རང་བཞིན་གྱིས་
དག་པ་ལ་རྒྱུའི་ཆོས་མོས་པ་ལ་སོགས་པ་གསུམ་དང་ལྡན་པས་ན་ལྡན་པ་ཞེས་བྱའོ། །འབྲས་
བུའི་ཡོན་ཏན་དང་ལྡན་པ་ནི་དྲི་མ་མེད་པའི་གནས་ཁམས་དེ་ལ་ལྡན་པའི་འབྲས་བུའི་ཡོན་ཏན་
མངོན་ཤེས་ལྔ་ནི་མི་མཐུན་པའི་ཕྱོགས་ཀྱི་མུན་པ་འཇོམས་པས་ན་མར་མེའི་སྣང་བ་དང་ཆོས་
མཚུངས་ཤིང་ཟག་མེད་ཀྱི་ཡེ་ཤེས་ཀྱིས་ཉོན་མོངས་པའི་བུད་ཤིང་བསྲེག་པས་ན་དྲོ་བ་དང་ཆོས་
མཚུངས་ལ་དྲི་མ་མེད་པའི་སྤངས་པ་དེ་ཉིད་ནི་སྒྲིབ་པ་སྤངས་པས་དྲི་མ་མེད་ཅིང་རྣམ་པར་དག་
ལ༑ སྒྲིབ་པ་གཉིས་ཀ་གློ་བུར་བ་ཡིན་པས་ན་རང་བཞིན་གྱིས་འོད་གསལ་བའི་ཕྱིར་མདོག་
གསལ་བ་དང་ཆོས་མཚུངས་ཤིང་། མར་མེའི་སྣང་བ་ལ་སོགས་པ་གསུམ་དབྱེར་མེད་པ་བཞིན་དུ་
མངོན་ཤེས་ལྔ་དང་། ཡེ་ཤེས་དང་། སྤངས་པ་སྟེ་མི་སློབ་པའི་ཆོས་བདུན་པོ་དེ་ཡང་ཟག་མེད་ཀྱི་
དབྱིངས་ལ་རྣམ་པར་དབྱེར་མེད་དུ་ལྡན་པའི་ཕྱིར་ན་ལྡན་པའི་དོན་ཏེ། མདོ་ལས། ཤཱ་རིའི་བུ་
མར་མེ་ནི་འདི་ལྟ་སྟེ། སྣང་བ་དང༌། དྲོ་བ་དང༌། མདོག་གིས་སམ། ནོར་བུ་སྣང་བ་དང་མདོག་
，
།
-2_6 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དང་དབྱིབས་དག་གིས་རྣམ་པར་དབྱེར་མེད་པའི་ཆོས་ཅན་མ་བྲལ་བའི་ཡོན་ཏན་ཅན་ནོ། །ཤཱ
རིའི་བུ་དེ་བཞིན་དུ་དེ་བཞིན་གཤེགས་པས་བསྟན་པའི་ཆོས་ཀྱི་སྐུ་ནི་འདི་ལྟ་སྟེ། གངྒཱའི་ཀླུང་གི་
བྱེ་མ་ལས་འདས་པའི་དེ་བཞིན་གཤེགས་པའི་ཆོས་རྣམས་ཀྱིས་རྣམ་པར་དབྱེ་བ་མེད་པའི་ཆོས་
ཅན། མ་བྲལ་བའི་ཡེ་ཤེས་ཀྱི་ཡོན་ཏན་ཅན་ནོ་ཞེས་སོ། །འཇུག་པའི་དོན་ལ་གཉིས་ལས།
མདོར་བསྟན་པ་ནི། སོ་སོའི་སྐྱེ་བོ་དང་འཕགས་པ་སློབ་པ་དང་རྫོགས་པའི་སངས་རྒྱས་ཀྱི་གནས་
སྐབས་ཀྱི་དེ་བཞིན་ཉིད་ཀྱི་དབྱེ་བའི་འཇུག་པ་ལས་ཆོས་ཐམས་ཅད་ཀྱི་དེ་ཁོ་ན་ཉིད་ཕྱིན་ཅི་མ་
ལོག་པར་གཟིགས་པ་སངས་རྒྱས་ཀྱིས་སེམས་ཅན་ཐམས་ཅད་ལ་རྒྱལ་བའི་སྙིང་པོ་འདི་ཁྱབ་
པར་ཡོད་པར་བསྟན་ཏོ། །དེ་ལྟར་དེ་བཞིན་གཤེགས་པའི་སྙིང་པོས་ཐམས་ཅད་ལ་ཁྱབ་ཀྱང་དེ་དྲི་
མས་དག་མ་དག་གི་ཁྱད་པར་གྱིས་ཤེས་བྱ་ལ་བློ་འཇུག་ཚུལ་གསུམ་དུ་འགྱུར་རོ། །
རྒྱས་པར་བཤད་པ་ནི། བློའི་འཇུག་ཚུལ་གསུམ་པོ་དེ་གང་ཞེ་ན། སོ་སོའི་སྐྱེ་བོ་
རྣམས་ནི་ཕུང་པོ་རྟག་པ་ལ་སོགས་པར་འཛིན་པས་འདུ་ཤེས་དང་སེམས་དང་ལྟ་བ་ཕྱིན་ཅི་ལོག་
ཏུ་གྱུར་པ་ཡིན་ནོ། །བདེན་པ་མཐོང་བ་འཕགས་པ་སློབ་པ་རྣམས་ནི་ཕྱིན་ཅི་ལོག་གསུམ་གྱི་
མངོན་གྱུར་སྤངས་པའི་ཕྱིར་ཕྱིན་ཅི་ལོག་ལས་བཟློག་པ་སྟེ། དེ་བཞིན་གཤེགས་པནི་སྒྲིབ་གཉིས་
བག་ཆགས་དང་བཅས་པ་སྤངས་པའི་ཕྱིར་ཡང་དག་པ་ཇི་ལྟ་བ་བཞིན་དུ་ཕྱིན་ཅི་མ་ལོག་ཅིང་
སྤྲོས་པ་མེད་པ་ཉིད་དོ། །གང་ཟག་གསུམ་གྱི་གནས་སྐབས་ཀྱི་དབྱེ་བ་ལ་གཉིས་ལས། མདོར་
བསྟན་པ་ནི། ཁམས་དེ་གློ་བུར་གྱི་དྲི་མས་མ་དག་པ་ན་གང་ཟག་དེ་ལ་སེམས་ཅན་ཏེ་སོ་སོའི་སྐྱེ་
བོ་དང༌། སྒོམ་སྤང་མ་ལུས་པས་མ་དག་ཅིང་མཐོང་སྤང་དང་སྒོམ་སྤང་ཅི་རིགས་པས་དག་པ་ནི་
བྱང་ཆུབ་སེམས་དཔའ་འཕགས་པ་དང་སྒྲིབ་པ་གཉིས་ཀྱིས་ཤིན་ཏུ་རྣམ་པར་དག་སྟེ་དེ་གཉིས་ས་
བོན་དང་བཅས་པ་སྤངས་པ་ན་དེ་བཞིན་གཤེགས་པ་ཞེས་བརྗོད་དོ། །རྒྱས་པར་བཤད་པ་ནི། ངོ་
བོ་ཉིད་ལ་སོགས་པའི་དོན་སྔར་བཤད་པ་འདི་དྲུག་གིས་བསྡུས་པའི་ཁམས་དེ་ནི་དྲི་མས་མ་དག་
，
-2 6
4 -



，
--
-
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡
པ་དང་འགའ་ཞིག་གིས་དག་པ་དང་ཐམས་ཅད་ཀྱིས་དག་པའི་གནས་སྐབས་གསུམ་དག་ཏུ་
སེམས་ཅན་དང་། བྱང་སེམས་དང་། སངས་རྒྱས་ཀྱི་ཁམས་ཞེས་པའི་མིང་གསུམ་གྱིས་ནི་བསྟན་
པ་ཡིན་ནོ། །
ཀུན་ཏུ་འགྲོ་བའི་དོན་ལ་གཉིས་ཏེ། མདོར་བསྟན་པ་ནི། ཇི་ལྟར་རྟོག་པ་མེད་པའི་
བདག་ཉིད་ཅན་གྱི་ནམ་མཁའ་དེ་ས་དང་ཟངས་དང་གསེར་གྱི་སྣོད་ཀུན་ཏུ་ཁྱབ་པར་རྗེས་སུ་སོང་
བ་ལྟར་དེ་བཞིན་དུ་སེམས་ཀྱི་རང་བཞིན་དྲི་མ་གདོད་མ་ནས་མེད་པའི་ཆོས་ཀྱི་དབྱིངས་དེ་ཡང་སོ་
སྐྱེ་དང་བྱང་སེམས་དང་སངས་རྒྱས་ཀྱི་གནས་སྐབས་ཀུན་ཏུ་འགྲོ་བ་ཉིད་དོ། །རྒྱས་པར་བཤད་
པ་ནི། སེམས་ཀྱི་རང་བཞིན་དྲི་མ་མེད་པའི་དབྱིངས་དེ་ནི་གནས་སྐབས་གསུམ་ཆར་གྱི་སྤྱིའི་
མཚན་ཉིད་ཡིན་པའི་ཕྱིར་ཉེས་པ་ཅན་སོ་སོའི་སྐྱེ་བོ་དང་ཡོན་ཏན་ཅི་རིགས་པ་ཅན་བྱང་སེམས་
དང༌། ཡོན་ཏན་མཐར་ཐུག་པ་ཅན་སངས་རྒྱས་ཀྱི་གནས་སྐབས་ཐམས་ཅད་ལ་ཁྱབ་པ་སྟེ་དཔེར་
ན༑ གཟུགས་ཀྱི་རྣམ་པ་དམན་པ་ས་དང་བར་མ་ཟངས་དང་མཆོག་གསེར་གྱི་སྣོད་གསུམ་ཆར་
ལ་ནམ་མཁའ་ཁྱབ་པར་ཡོད་པ་བཞིན་ནོ། །དེ་ཡང་མདོ་ལས། ཤཱ་རིའི་བུ་སེམས་ཅན་གྱི་ཁམས་
ཀྱང་གཞན་ལ་ཆོས་ཀྱི་སྐུ་ཡང་གཞན་མ་ཡིན་ཏེ། སེམས་ཅན་གྱི་ཁམས་ཉིད་ཆོས་ཀྱི་སྐུ། ཆོས་ཀྱི་
སྐུ་ཉིད་སེམས་ཅན་གྱི་ཁམས་ཏེ། ཞེས་སོ། །མི་འགྱུར་བའི་དོན་ལ་གཉིས་ལས། མདོར་བསྟན་
པ་ནི། ཉོན་མོངས་པ་ལ་སོགས་པའི་ཉེས་པ་རྣམས་ནི་གློ་བུར་དུ་ལྡན་པ་ཡིན་གྱིས་ཡོད་པ་མ་ཡིན་
ལ་སྟོབས་ལ་སོགས་པའི་ཡོན་ཏན་རྣམས་ནི་དང་པོ་ཉིད་ནས་རང་བཞིན་གྱིས་ལྡན་པའི་ཕྱིར་
ཁམས་དེ་ནི་སྔར་མ་དག་པའི་གནས་སྐབས་ན་གནས་པ་བཞིན་དུ་ཕྱིས་ཤིན་ཏུ་དག་པའི་གནས་
སྐབས་ན་ཡང་དེ་བཞིན་དུ་གནས་པའི་ཕྱིར་རང་བཞིན་གྱིས་ནམ་ཡང་འགྱུར་བ་མེད་པའི་ཆོས་
ཉིད་དོ། ། །
རྒྱས་པར་བཤད་པ་ལ་གསུམ་སྟེ། སོ་སོའི་སྐྱེ་བོ་དང་། འཕགས་པའི་སློབ་པ་དང་།
---
..
- 2 6 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
སངས་རྒྱས་ ཀྱི་གནས་སྐབས་ན་མི་འགྱུར་བའོ། །དང་པོ་ལ་བཞི་སྟེ། ཉེས་པས་མ་གོས་པ། སྐྱེ་
འཇིག་དང་བྲལ་བ། དེ་དག་གི་དོན་བསྡུ་བ། ཕུང་པོ་འཇིག་པའི་རྒྱུ་བཤད་པའོ། །དང་པོ་ནི། ཇི་
ལྟར་ནམ་མཁའ་སྣོད་བཅུད་ཀྱི་འཇིག་རྟེན་ཀུན་ལ་ཁྱབ་པར་སོང་བ་ཡིན་ཡང་ཕྲ་བ་སྟེ་འདུས་མ་
བྱས་པའི་ཕྱིར་སྣོད་ཀྱི་ཉེས་པ་རྡུལ་ལ་སོགས་པས་ཉེ་བར་གོས་པ་མེད་པ་དེ་བཞིན་དུ་ཟག་མེད་
ཀྱི་གནས་ཁམས་འདི་སེམས་ཅན་ཐམས་ཅད་ལ་ཁྱབ་པར་ཡོད་ཀྱང་སེམས་ཅན་གྱི་ཉེས་པ་ཉོན་
མོངས་པ་ལ་སོགས་པས་ཉེ་བར་གོས་པ་མེད་དོ། གཉིས་པ་ལ་གཉིས་ཏེ། བསྟན་པ་དང༌།
བཤད་པའོ། །དང་པོ་ལ་གཉིས་ལས་དང་པོ་དབྱེ་བ་ནི། ཇི་ལྟར་སྣོད་ཀྱི་འཇིག་རྟེན་ནི་ཐམས་ཅད་
དུ་ནམ་མཁའ་ལ་སྐྱེ་སྟེ་འདི་ལྟར་སེམས་ཅན་རྣམས་ཀྱི་ཐུན་མོང་གི་ལས་ཀྱིས་ནམ་མཁའ་ལ་རླུང་
གི་དཀྱིལ་འཁོར་ཆགས་ཤིང་། དེའི་སྟེང་དུ་སྤྲིན་གསེར་གྱི་སྙིང་པོ་ཅན་ལས་ཆར་གྱི་རྒྱུན་གཉའ་
ཤིང་ཙམ་ལ་སོགས་པ་བབས་པས་ཆུའི་དཀྱིལ་འཁོར་ཆགས་ལ། དེ་རླུང་གིས་བསྲུབས་པ་ལས།
མཚོ་ལ་དར་ཆགས་པ་ལྟར་གསེར་གྱི་རང་བཞིན་གྱི་སའི་དཀྱིལ་འཁོར་ཆགས་ཏེ། དེ་དག་གི་
ཚད་ནི་མཛོད་ལས། དེ་ལ་སྣོད་ཀྱི་འཇིག་རྟེན་གྱི། །གནས་པར་འདོད་པའི་འོག་དག་གི །རླུང་གི་
དཀྱིལ་འཁོར་རྔམས་སུ་ནི། །ས་ཡ་དྲུག་འབུམ་གྲངས་མེད་དོ། །ཆུ་རྔམས་འབུམ་ཕྲག་བཅུ་
གཅིག་དང༌། །སྟོང་ཕྲག་དག་ནི་ཉི་ཤུའོ། །ཕྱིས་ནི་རྔམས་སུ་འབུམ་ཕྲག་བརྒྱད། །ལྷག་མ་དག་ནི་
གསེར་དུ་འགྱུར། །ཆུ་དང་གསེར་གྱི་དཀྱིལ་འཁོར་གྱི། །ཐད་ཀར་འབུམ་ཕྲག་བཅུ་གཉིས་དང་།།
སྟོང་ཕྲག་གསུམ་དང་བརྒྱ་ཕྲག་ནི། །ཕྱེད་དང་ལྔ་རྣམས་ཁོ་ནའོ། ཁོར་ཡུག་ཏུ་ནི་སུམ་འགྱུར་རོ།།
ཞེས་སོ། །སའི་དཀྱིལ་འཁོར་གྱི་སྟེང་དུ་ཁམས་སྣ་ཚོགས་ཅན་གྱི་ཕྲིན་ལས་ཆར་བབས་པའི་ཆུའི་
ཕུང་པོ་རླུང་གིས་བསྲུབས་པ་ལས་རི་རབ་ལ་སོགས་པ་ཆགས་ཏེ་རི་རབ་ཀྱི་མཐའ་གསེར་གྱི་རི་
གྲུ་བཞི་ཁྱུད་མོ་བདུན་རིམ་གྱིས་བསྐོར་བའི་བར་ན་རོལ་མཚོ་བདུན་ཡང་གྲུ་བཞི་ཁྱུད་མོས་
གནས་ཤིང་། རི་བདུན་གྱི་ཕྱི་ན་ཕྱིའི་རྒྱ་མཚོ་དང་། གླིང་བཞི་གླིང་ཕྲན་བརྒྱད་དང་བཅས་པ་ཡོད་
- 2 6 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
པའི་མཐའ་ལྕགས་རི་ཟླུམ་པོས་བསྐོར་བ་འཆགས་སོ། །དེ་དག་ཀྱང་། དེ་ལ་ལྷུན་པོ་གཉའ་ཤིང་
འཛིན། །གཤོལ་མདའ་འཛིན་དང་སེང་ལྡེང་ཅན། །དེ་བཞིན་ལྟ་ན་སྡུག་རི་དང་། །རྟ་རྣ་དང་ནི་
རྣམ་འདུད་དང་། །མུ་ཁྱུད་འཛིན་རིའོ་དེ་ནས་ནི། །གླིང་རྣམས་ཡིན་ནོ་དེ་དག་གི །ཕྱི་རོལ་ན་ནི་
ཁོར་ཡུག་སྟེ། །བདུན་ནི་གསེར་ཡིན་དེ་ལྕགས་སོ། །ལྷུན་པོ་རིན་ཆེན་བཞིའི་རང་བཞིན། །ཞེས་
སོ༑ ༑རི་རབ་ཀྱི་ཚད་ནི། ཆུ་ཡི་ནང་དུ་བརྒྱད་ཁྲི་དག །ནུབ་བོ་དེ་བཞིན་སྟེང་དུ་ཡང་། །དཔག་
ཚད་དག་ནི་བརྒྱད་ཁྲིའོ། །ཞེས་སོ། །རི་བདུན་དང་ལྕགས་རི་ལ་ཡང་ཆུ་མཚམས་མན་ཆད་དུ་
བརྒྱད་ཁྲི་རེ་ཡོད་ལ། ཡར་བཅད་དུ་གཉའ་ཤིང་འཛིན་ལ་བཞི་ཁྲི་ཡོད་པ་ནས་རིམ་པ་བཞིན་ཕྱེད་
ཕྱེད་ཕྲི་བ་ཡོད་དེ། བརྒྱད་པོ་འཕང་དུ་ཕྱེད་ཕྱེད་དབྲི། །དེ་དག་རྔམས་སུ་འཕངས་དང་མཉམ།།
ཞེས་སོ། །མཚོ་རྣམས་ནི། དེ་དག་བར་བདུན་རོལ་མཚོ་ཡིན། །དང་པོ་སྟོང་ཕྲག་བརྒྱད་ཅུ་སྟེ།།
དེ་ནི་ནང་གི་རྒྱ་མཚོ་ཡིན། །དེ་ཡི་ངོས་ལ་ སུམ་འགྱུར་རོ། །རོལ་མཚོགཞན་ནི་ཕྱེད་ཕྱེད་དོ།།
ལྷག་མ་ཕྱིའི་རྒྱ་མཚོ་ཡིན། །འབུམ་ཕྲག་གསུམ་དང་སྟོང་ཕྲག་ནི། །ཉི་ཤུ་གཉིས་སོ། །ཞེས་སོ།།
གླིང་རྣམས་ཀྱི་ཚད་ནི། འཛམ་བུ་གླིང་སྟེ་ངོས་གསུམ་ལ། །སྟོང་ཕྲག་གཉིས་སོ་ཤིང་རྟའི་དབྱིབས།།
གཅིག་ལ་དཔག་ཚད་ཕྱེད་དང་བཞི། །ཤར་གྱི་ལུས་འཕགས་ཟླ་གམ་འདྲ། །ངོས་གསུམ་འདི་
དང་འདྲ་གཅིག་ལ། །དཔག་ཚད་སུམ་བརྒྱ་ལྔ་བཅུའོ། །བ་ལང་སྤྱོད་ནི་ཟླུམ་པོ་སྟེ། །སྟོང་ཕྲག་
ཕྱེད་དང་བརྒྱད་ཡིན་ནོ། །དེ་ཡི་དབུས་ལ་ཕྱེད་དང་གསུམ། །སྒྲ་མི་སྙན་བརྒྱད་གྲུབ་བཞིར་
མཉམ། །ཞེས་སོ། །གླིང་དེ་རྣམས་ཀྱི་གཡས་གཡོན་ན། ལུས་དང་ལུས་འཕགས་སྒྲ་མི་སྙན། །སྒྲ་
མི་སྙན་གྱི་ཟླ་དང་ནི། །རྔ་ཡབ་དང་ནི་རྔ་ཡབ་གཞན། །གཡོ་ལྡན་དང་ནི་ལམ་མཆོག་འགྲོ། །ཞེས་
པའི་གླིང་ཕྲན་བརྒྱད་ཡོད་པ་དེ་རྣམས་འཆགས་སོ། །འཇིག་ཅེས་པ་ནི་བསམ་གཏན་དང་པོ་མན་
ཆད་དང༌། གཉིས་པ་དང་། གསུམ་པ་མན་ཆད་ན་གོ་རིམ་བཞིན་དུ་རྟོག་དཔྱོད་མེ་འདྲ་བ་དང༌།
དགའ་བདེ་ཆུ་འདྲ་བ་དང་། དབུགས་འབྱུང་རྔུབ་རླུང་འདྲ་བ་ཡོད་པས་གོ་རིམ་བཞིན་དུ་མེ་དང་།
- 2 6 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
ཆུ་དང་རླུང་གིས་འཇིག་ཅིང་། བཞི་པ་ན་དེ་དག་མེད་པས་དེ་དག་གིས་མི་འཇིག་ཀྱང་སེམས་ཅན་
ཤི་བ་ན་དེའི་གཞལ་ཡས་ཁང་ཡང་འཇིག་པ་ཡིན་ཏེ། མེ་དང་ཆུ་དང་རླུང་དག་གིས། །འཇིག་པ་
དག་ནི་གསུམ་ཡིན་ནོ། །དེ་དག་གི་རྩེ་་རིམ་བཞིན། །དེ་ཡི་སྐྱོན་དང་ཆོས་མཐུན་ཕྱིར། །བཞི་པ་
ན་མེད་མི་གཡོའི་ཕྱིར། །མི་རྟག་དེའི་གཞལ་མེད་ཁང༌། །སེམས་ཅན་བཅས་ཏེ་འབྱུང་འཇིག་
ཕྱིར། །ཞེས་སོ། །འཇིག་པའི་གྲངས་དང་གོ་རིམ་ནི། མེ་ཡིས་བདུན་ནོ་ཆུ་ཡིས་གཅིག །དེ་ལྟར་
ཆུ་བདུན་ཐལ་ནས་ཀྱང༌། །མེ་ཡིས་བདུན་ནོ་དེ་ནས་ནི། །མཇུག་ཏུ་རླུང་གིས་འཇིག་པ་ཡིན།།
ཞེས་སོ། །དོན་ནི་དེ་བཞིན་དུ་རྒྱུ་རྐྱེན་གྱིས་མངོན་པར་འདུས་མ་བྱས་པའི་ཆོས་ཀྱི་དབྱིངས་ལ་
ཡང་སེམས་ཅན་གྱི་དབང་པོ་རྣམས་ནི་མཐར་སྐྱེ་ཞིང་མཐར་འཇིག་གོ ། །
གཉིས་པ་ལ་གཉིས་ཏེ། འཇིག་པ་མེད་པ་དང་། སྐྱེ་བ་མེད་པའོ། །དང་པོ་ནི། ཇི་ལྟར་
ནམ་མཁའ་མེ་གསུམ་པོ་རྣམས་ཀྱིས་སྔོན་ཆད་ནམ་ཡང་ཚིག་པ་མེད་པ་དེ་བཞིན་དུ་ཁམས་འདི་
ནི་འཆི་བ་དང་ན་བ་དང་རྒ་བའི་མེས་མི་འཚིག་གོ །གཉིས་པ་ལ་གཉིས་ཏེ། དབྱིངས་ལ་འཁོར་བ་
བརྟེན་ལ་འཁོར་བ་ལ་དབྱིངས་མི་བརྟེན་པ་དང༌། སེམས་ཀྱི་རང་བཞིན་སྐྱེ་འཇིག་མེད་པར་
བསྟན་པའོ། །དང་པོ་ལ་གསུམ་སྟེ། དཔེ་དང༌། དོན་དང༌། ཆོས་མཐུན་བཤད་པའོ། །དང་པོ་ནི།
སའི་དཀྱིལ་འཁོར་ནི་ཆུའི་དཀྱིལ་འཁོར་ལ་བརྟེན་ལ། ཆུ་དེ་ནི་རླུང་གི་དཀྱིལ་འཁོར་ལ་བརྟེན་
ཅིང་རླུང་དེ་ནི་ནམ་མཁའ་ལ་རབ་ཏུ་གནས་ཏེ་བརྟེན་ཡང་ནམ་མཁའ་ནི་རླུང་དང་ཆུ་དག་དང་སའི་
ཁམས་ལ་གནས་པ་མ་ཡིན་ཏེ། མདོ་ལས། དྲང་སྲོང་ཆེན་པོ་འདི་ལྟ་སྟེ། ས་ཆེན་པོ་འདི་ནི་ཆུ་ལ་
རབ་ཏུ་གནས་པ་ཆུ་ནི་རླུང་ལ་རབ་ཏུ་གནས་པ་རླུང་ནི་ནམ་མཁའ་ལ་རབ་ཏུ་གནས་པ་ཡིན་ལ།
ནམ་མཁའ་ནི་གནས་པ་མེད་པའོ། །ཞེས་སོ། །གཉིས་པ་ནི། དེ་བཞིན་དུ་ཕུང་པོ་ལྔ་དང་ཁམས་
བཅོ་བརྒྱད་དང་དབང་པོའི་སྐྱེ་མཆེད་ཡུལ་དང་བཅས་པ་ཟག་བཅས་ཀྱིས་བསྡུས་པ་རྣམས་ལས་
དང་ཉོན་མོངས་པ་དག་ལ་གནས་སོ། །ལས་དང་ཉོན་མོངས་པ་ནི་མི་རྟག་པ་ལ་རྟག་པར་འཛིན་
- 2 6 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡
པ་ལ་སོགས་པའི་ཚུལ་བཞིན་མ་ཡིན་པ་ཡིད་ལ་བྱེད་པ་ལ་རྟག་ཏུ་གནས་སོ། །ཚུལ་བཞིན་མ་
ཡིན་པ་ཡིད་ལ་བྱེད་པ་ནི་སེམས་ཀྱི་ཁམས་རང་བཞིན་གྱིས་དག་པ་ལ་རབ་ཏུ་གནས་ཏེ། མདོ་
ལས། དེ་བཞིན་དུ་ཕུང་པོ་དང་ཁམས་དང་། སྐྱེ་མཆེད་དག་ནི་ལས་དང་ཉོན་མོངས་པ་ལ་རབ་ཏུ་
གནས་པ། ལས་དང་ཉོན་མོངས་པ་ནི་ཚུལ་བཞིན་མ་ཡིན་པ་ཡིད་ལ་བྱེད་པ་ལ་རབ་ཏུ་གནས་པ།
ཚུལ་བཞིན་མ་ཡིན་པ་ཡིད་ལ་བྱེད་ལ་ནི་རང་བཞིན་གྱིས་ཡོངས་སུ་དག་པ་ལ་རབ་ཏུ་གནས་པ་
སྟེ་༣ ཞེས་སོ། །སེམས་ཀྱི་རང་བཞིན་དག་པའི་ཆོས་རྣམས་ནི་ཚུལ་བཞིན་མ་ཡིན་པ་ཡིད་ལ་བྱེད་
པ་ལ་སོགས་པ་ཐམས་ཅད་ལ་ཡང་གནས་པ་མེད་དོ། །གསུམ་པ་ནི། ཟག་བཅས་ཀྱི་ཕུང་པོ་དང་
སྐྱེ་མཆེད་དང་ཁམས་རྣམས་ནི་ལས་དང་ཉོན་མོངས་པའི་འབྲས་བུ་ཡིན་པའི་ཕྱིར་སའི་དཀྱིལ་
འཁོར་དང་འདྲ་བར་ཤེས་པར་བྱའོ། །ལུས་ཅན་གྱི་ལས་དང་ཉོན་མོངས་པ་ནི་ཕུང་པོ་ལ་སོགས་
པ་དེ་དག་འགྲུབ་པའི་རྒྱུ་མཚན་ཡིན་པས་ཆུའི་ཁམས་དང་འདྲ་བར་ཤེས་པར་བྱའོ། །ཚུལ་བཞིན་
མ་ཡིན་པ་ཡིད་ལ་བྱེད་པ་ནི་ལས་དང་ཉོན་མོངས་པ་ཀུན་ནས་སློང་བའི་ཕྱིར་རླུང་གི་ཁམས་དང་
འདྲ་བར་ལྟའོ། །སེམས་ཀྱི་རང་བཞིན་ནི་ནམ་མཁའི་ཁམས་བཞིན་དུ་དེས་ཚུལ་བཞིན་མ་ཡིན་པ་
ཡིད་ལ་བྱེད་པའི་རྟེན་བྱེད་ལ་དེ་ནི་ཚུལ་བཞིན་མ་ཡིན་པ་ཡིད་ལ་བྱེད་པ་ལ་སོགས་པ་དེ་དག་གི་
གཞི་ཅན་མིན་ཞིང་དེ་དག་ལ་གནས་པ་མེད་དེ། མདོ་ལས། དེ་ལ་ནམ་མཁའི་ཁམས་ཇི་ལྟ་བ་དེ་
ལྟར་ནི་རང་བཞིན་ནོ། །རླུང་གི་ཁམས་ཇི་ལྟ་བ་དེ་ལྟར་ནི་ཚུལ་བཞིན་མ་ཡིན་པ་ཡིད་ལ་བྱེད་པའོ།།
ཆུའི་ཁམས་ཇི་ལྟ་བ་དེ་ལྟར་ནི་ལས་དང་ཉོན་མོངས་པའོ། །སའི་ཁམས་ཇི་ལྟ་བ་དེ་ལྟར་ནི་ཕུང་པོ་
དང་སྐྱེ་མཆེད་དང་ཁམས་རྣམས་སོ། །དེས་ན་ཆོས་ཐམས་ཅད་ནི་རྩ་བ་ཡོངས་སུ་ཆད་པ་སྟེ། སྙིང་
པོ་མེད་པའི་རྩ་བ་ཅན་ནོ་ཞེས་སོ། །དེ་དག་ཆོས་མཐུན་པའི་རྒྱུ་མཚན་ཡང་དཔེ་སྣོད་ཀྱི་འཇིག་
རྟེན་མཁའ་ལ་བརྟེན་པ་ལ་སོགས་པ་ལྟར་ཚུལ་བཞིན་མ་ཡིན་པ་ཡིད་ལ་བྱེད་པ་ནི་སེམས་ཀྱི་རང་
བཞིན་ལ་རབ་ཏུ་གནས་ཤིང་ཚུལ་བཞིན་མ་ཡིན་པ་ཡིད་བྱེད་ཀྱིས་ལས་དང་ཉོན་མོངས་པ་
-2 6
9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཐམས་ཅད་རབ་ཏུ་ཕྱེ་སྟེ་བསྐྱེད་ལ་ལས་དང་ཉོན་མོངས་པ་ཆུ་ལྟ་བུ་ལས་ནི་ཕུང་པོ་དང་སྐྱེ་མཆེད་
དང་ཁམས་རྣམས་འབྱུང་ངོ། །དེ་ལྟར་ན་དཔེ་སྣོད་ཀྱི་འཇིག་རྟེན་དེ་འཇིག་པ་དང་ཆགས་པ་ལྟར་
དོན་སེམས་ཅན་གྱི་ཕུང་པོ་ལ་སོགས་པ་རྣམས་ཀྱང་སྐྱེ་བ་དང་འཇིག་པར་འགྱུར་བ་ཡིན་ནོ།།
གཉིས་པ་ནི། སེམས་ཀྱི་རང་བཞིན་ཏེ་ཆོས་ཉིད་དེ་ནི་ནམ་མཁའི་ཁམས་ལ་རྒྱུ་དང་རྐྱེན་དང་སྐྱེ་
འཇིག་མེད་པ་ལྟར་ཉེར་ལེན་གྱི་རྒྱུ་མེད་ཅིང་ལྷན་ཅིག་བྱེད་པའི་རྐྱེན་མེད་དེ་དེ་གཉིས་ཚོགས་པ་
ཡང་མེད་ཅིང་དེ་དག་མེད་པས་ན་དང་པོ་སྐྱེ་བ་དང་། མཐར་འཇིག་པ་དང་བར་དུ་གནས་པ་ཡོད་
པ་མ་ཡིན་ཏེ། མདོ་ལས། རང་བཞིན་གང་ཡིན་པ་དེ་ནི་རྒྱུ་མེད་པ་རྐྱེན་མེད་པ་ཚོགས་པ་མེད་པ་
སྐྱེ་བ་མེད་པ་འགག་པ་མེད་པའོ། །ཞེས་སོ། ། །
དོན་བསྡུ་བ་ལ་གཉིས་ལས། ཉེས་པས་མ་གོས་པ་ནི། སེམས་ཀྱི་རང་བཞིན་འོད་
གསལ་ལ་སྟོང་པ་ཉིད་གང་ཡིན་པ་དེ་ནི་ནམ་མཁའ་བཞིན་དུ་ནམ་ཡང་གཞན་དུ་འགྱུར་བ་མེད་
ཡང་དག་པ་མིན་པའི་ཀུན་ཏུ་རྟོག་པ་ལས་བྱུང་བའི་འདོད་ཆགས་ལ་སོགས་པ་གློ་བུར་གྱི་དྲི་མས་
སེམས་ཀྱི་རང་བཞིན་དེ་ཉོན་མོངས་པར་མི་འགྱུར་ཏེ། མདོ་ལས། སེམས་ཀྱི་རང་བཞིན་ནི་འོད་
གསལ་བ་སྟེ། གློ་བུར་གྱི་ཉེ་བའི་ཉོན་མོངས་པས་ཉོན་མ་མོངས་པའོ་ཞེས་སོ། །སྐྱེ་འཇིག་མེད་པ་
ནི༑ ལས་དང་ཉོན་མོངས་པའི་ཆུའི་ཚོགས་དང་ཚུལ་བཞིན་མ་ཡིན་པ་ཡིད་ལ་བྱེད་པའི་རླུང་ལ་
སོགས་པ་རྣམས་ཀྱིས་སེམས་ཀྱི་རང་བཞིན་འདི་ནི་མངོན་པར་འགྲུབ་པ་མིན་ཏེ་འཆི་དང་ན་དང་
རྒ་བའི་མི་ཟད་པ་དྲག་པོས་ཀྱང་འཚིག་པར་མི་འགྱུར་རོ། །དཔེར་ན་ནམ་མཁའ་རླུང་སོགས་
ཀྱིས་མི་འཚིག་མི་བསྐྱོད་ཅིང་མེས་མི་འཚིག་པ་བཞིན་ནོ། །བཞི་པ་ནི། དུས་མཐའ་སྟེ་བསྐལ་པ་
འཇིག་པའི་མེས་སྣོད་ཀྱི་འཇིག་རྟེན་མེད་པར་བྱེད་པ་དང་། དམྱལ་བའི་མེས་སྡུག་བསྔལ་བར་
བྱེད་པ་དང་། ཐ་ལམ་གྱི་མེས་འདུ་བྱེད་སྨིན་པར་བྱེད་པ་དང་འདྲ་བར་འཆི་བས་ཚེའདིའི་ཕུང་པོ་
མེད་པའམ། འཇིག་པར་བྱེད་པ་དང་ན་བས་སྡུག་བསྔལ་བསྐྱེད་པ་དང་རྒ་བས་ཕུང་པོ་སྨིན་པར་
-2 7 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡།
བྱེད་པ་དཔེ་དེ་དག་དང་འདྲ་བར་ཤེས་པར་བྱའོ། །ཁམས་ནི་དེ་ལྟ་མ་ཡིན་ཏེ། དཔལ་ཕྲེང་གི་མདོ་
ལས། བཅོམ་ལྡན་འདས་འཆི་བ་ཞེས་བགྱི་བ་དང་། སྐྱེ་བ་ཞེས་བགྱི་བ་འདི་ནི་འཇིག་རྟེན་གྱི་ཐ་
སྙད་དོ། །བཅོམ་ལྡན་འདས་འཆི་བ་ཞེས་བགྱི་བ་འདི་ནི་དབང་པོ་འགག་པའོ། །བཅོམ་ལྡན་
འདས་སྐྱེ་བ་ཞེས་བགྱི་བ་འདི་ནི་དབང་པོ་གསར་པ་རྣམས་ཐོབ་པའོ། །བཅོམ་ལྡན་འདས་དེ་
བཞིན་གཤེགས་པའི་སྙིང་པོ་ནི་སྐྱེ་བའམ། རྒ་བའམ། འཆི་བའམ། འཆི་འཕོ་དང་སྐྱེ་བ་མ་ལགས་
སོ་ཞེས་སོ། །
འཕགས་པ་སློབ་པའི་གནས་སྐབས་ན་མི་འགྱུར་བ་ལ་གཉིས་ལས། མདོར་བསྟན་པ་
ནི; བྱང་སེམས་སེ་འཆི་ན་དང་ཆ་བྱ་ལས་གོལ་བའི་ཁམས་འདིའི་རང་བཞིན་ཇི་ལྟ་བ་བཞིན་ཉིད
དུ་རྟོགས་ཏེ་དེའི་རྒྱུ་མཚན་གྱིས་འཁོར་བའི་རང་བཞིན་གྱི་སྐྱེ་བ་ལ་སོགས་པའི་ཕོངས་པ་དང་
བྲལ་ཡང་ཁམས་རྟོགས་པ་དང་སྐྱེ་སོགས་ཀྱི་སྡུག་བསྔལ་མཐོང་བ་དེའི་རྒྱུས་བློ་ལྡན་དེ་འགྲོ་བ་
རྣམས་ལ་སྙིང་རྗེ་སྐྱེ་སྟེ། བྱང་ཆུབ་སེམས་འགྲེལ་ལས། དེ་ལྟར་སྟོང་པ་ཉིད་འདི་ནི། །རྣལ་འབྱོར་
པ་ཡིས་རྟག་བསྒོམས་ན། །གཞན་གྱི་དོན་ལ་ཆགས་པའི་བློ། །འབྱུང་བར་འགྱུར་བར་ཐེ་ཚོམ་
མེད། །ཅེས་པ་དང༌། མདོ་སྡེ་རྒྱན་ལས། བདེ་དང་སྡུག་བསྔལ་དེ་རྒྱུ་ལས། །བྱང་ཆུབ་སེམས་
དཔའི་སྙིང་རྗེ་སྟེ། །ཞེས་སོ། །དེའི་ཕྱིར་འཁོར་བར་སྐྱེ་བ་ལ་སོགས་པའི་ཚུལ་ལ་བསྟེན་ཏོ། །རྒྱས་
པར་བཤད་པ་ལ་གསུམ་སྟེ། བྱང་སེམས་འཕགས་པ་ཤེས་རབ་ཀྱིས་འཁོར་བའི་སྐྱེ་སོགས་ལས་
གྲོལ་བ། སྙིང་རྗེས་སྐྱེ་སོགས་སྟོན་པ། ས་མཚམས་ཀྱིས་ཕྱེ་བའི་དག་པའི་ཡོན་ཏན་ནོ། །དང་པོ་
ནི༑ བྱང་སེམས་འཕགས་པས་འཁོར་བའི་རྒྱུ་རང་བཞིན་འཆི་དང་ན་བ་དང་རྒ་བའི་སྡུག་བསྔལ་
རྩད་ནས་སྤངས་སོ། །ཅིའི་ཕྱིར་ན་ཚུལ་བཞིན་མ་ཡིན་པ་ཡིད་ལ་བྱེད་པ་དང་ལས་དང་ཉོན་
མོངས་པའི་དབང་གིས་དབང་མེད་དུ་འཁོར་བའི་རང་བཞིན་དུ་སྐྱེ་བ་ཡིན་ལ། བྱང་སེམས་
འཕགས་པ་དེ་ལ་འཁོར་བར་དབང་མེད་དུ་སྐྱེ་བ་དེ་མེད་པའི་ཕྱིར་འཁོར་བའི་རང་བཞིན་དུ་གྱུར་
- 2 7 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པའི་འཆི་བ་དང་ན་བ་དང་རྒ་བ་དེ་རྣམས་མེད་དོ། །གཉིས་པ་ནི། ཤེས་རབ་ཀྱིས་ཁམས་ཇི་ལྟ་བ་
བཞིན་དུ་མངོན་སུམ་དུ་ཡང་དག་པར་མཐོང་བའི་ཕྱིར་ཟག་བཅས་ཀྱི་སྐྱེ་སོགས་རྣམས་ལས་
འདས་གྱུར་ཀྱང་སྙིང་རྗེའི་བདག་ཉིད་དུ་གྱུར་པས་བསམ་བཞིན་དུ་གཞན་དོན་དུ་སྐྱེ་བ་དང་འཆི་
བ་དང་རྒ་བ་དང་ན་བ་ཀུན་ཏུ་སྟོན་ཏེ། མདོ་ལས། དཔའ་བོ་གར་སྤྱོད་ཤེས་རབ་ཕ་རོལ་ཕྱིན་པ་
ཡིས། ཁམས་གསུམ་ཡང་དག་འདས་ལ་རྣམ་པར་གྲོལ་བའམ་མིན། །ཉོན་མོངས་ཟད་པར་གྱུར་
ཀྱང་སྐྱེ་བ་སྟོན་པར་བྱེད། །རྒ་དང་ན་དང་འཆི་བ་མེད་ཀྱང་འཆི་འཕོ་སྟོན། །ཅེས་སོ། །དེ་དག་གི་
ཁམས་གསུམ་དུ་སྐྱེ་སོགས་འགྲུབ་པའི་རྒྱུ་ནི་ཐབས་ལ་མཁས་པ་དང་ཟག་མེད་ཀྱི་ལས་ཡིན་ཏེ།
བློ་གྲོས་རྒྱ་མཚོས་ཞུས་པ་ལས། དེ་དག་གི་འཁོར་བའི་རྒྱུ་དགེ་བའི་རྩ་བ་དང་མཚུངས་པར་ལྡན་
པའི་ཉོན་མོངས་པ་གང་ཞེ་ན། འདི་ལྟ་སྟེ། བསོད་ནམས་ཀྱི་ཚོགས་ཡོངས་སུ་ཚོལ་བས་མི་ངོམས་
པ་དང་། ཞེས་པ་ནས་ཕ་རོལ་ཏུ་ཕྱིན་པའི་ཀུན་ཏུ་སྦྱོར་བ་རྣམས་མི་འདོར་བ་སྟེ། བློ་གྲོས་རྒྱ་མཚོ།
བྱང་ཆུབ་སེམས་དཔའ་ཀུན་ཏུ་སྦྱོར་བར་བྱེད་ཀྱང་ཉོན་མོངས་པའི་སྐྱོན་གྱིས་མི་གོས་པ་དགེ་བའི་
རྩ་བ་དང་མཚུངས་པར་ལྡན་པའི་ཉོན་མོངས་པ་ནི་འདི་དག་གོ་ཞེས་པ་དང་། དེ་ལ་བྱང་ཆུབ་
སེམས་དཔའ་ནི་ཐབས་ལ་མཁས་པ་དང་དགེ་བའི་རྩ་བའི་སྟོབས་བསྐྱེད་པས་བསམས་བཞིན་དུ་
ཁམས་གསུམ་དུ་ཀུན་ཏུ་སྦྱོར་ཏེ། དེས་ན་དགེ་བའི་རྩ་བ་དང་མཚུངས་པར་ལྡན་པའི་ཉོན་མོངས་
པ༑ ཞེས་བྱའོ། །ཇི་སྲིད་ཁམས་གསུམ་དུ་ཀུན་ཏུ་སྦྱོར་བས་ཡིན་གྱི་སེམས་ཉེ་བར་ཉོན་མོངས་
པས་ནི་མ་ཡིན་ནོ། །ཞེས་པ་དང༌། བུ་གཅིག་པོ་མི་གཙང་བའི་དོང་དུ་ལྷུང་བ་མ་ལ་སོགས་པས་
འདོན་མི་ནུས་ཤིང་ཕས་འདོན་ནུས་པའི་དཔེས། སེམས་ཅན་འཁོར་བ་ན་གནས་པ་ཉན་རང་ལ་
སོགས་པས་འདོན་མི་ནུས་ཤིང་བྱང་སེམས་ཀྱིས་འདོན་ནུས་པར་གསུངས་ནས། བློ་གྲོས་རྒྱ་མཚོ།
མཚམས་སྦྱོར་བ་ཐམས་ཅད་ལས་ཤིན་ཏུ་གྲོལ་ཡང་སྲིད་པར་སྐྱེ་བ་ལེན་པ་གང་ཡིན་པ་འདི་ནི་
བྱང་ཆུབ་སེམས་དཔའི་སེམས་ཅན་ལ་སྙིང་རྗེ་ཆེན་པོ་སྟེ། ཞེས་སོ། །འགྲེལ་པར། འཁོར་བ་ནི་དེ་
- 2 7 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
ཟག་པ་མེད་པའི་དབྱིངས་ན་ཁམས་གསུམ་པའི་གཟུགས་བརྙན་ཡིད་ཀྱི་རང་བཞིན་ལུས་གསུམ་
པོ་ཡིན་པར་འདོད་དོ། །དེ་ནི་ཟག་པ་མེད་པའི་དགེ་བའི་རྩ་བས་མངོན་པར་འདུ་བྱས་པའི་ཕྱིར་
འཁོར་བ་ཡིན་ལ། ཟག་པ་དང་བཅས་པའི་ལས་དང་ཉོན་མོངས་པས་མངོན་པར་འདུས་མ་བྱས་
པའི་ཕྱིར་མྱ་ངན་ལས་འདས་པ་ཉིད་དེ། གང་གི་དབང་དུ་བྱས་ནས་བཅོམ་ལྡན་འདས་དེའི་སླད་
དུ་འདུས་བྱས་དང་འདུས་མ་བྱས་པའི་མྱ་ངན་ལས་འདས་པ་ཡང་མཆིས་སོ། །ཞེས་གསུངས་པ་
ཡིན་ནོ། །ཞེས་འདུས་བྱས་དང་འདུས་མ་བྱས་གཉིས་ཀ་ཡིན་པས་དག་པ་དང་མ་དག་པའི་
གནས་སྐབས་སུ་གསུངས་སོ། །དེ་ལྟར་ཤེས་རབ་ཀྱིས་སྲིད་པ་ལས་གྲོལ་ཡང་སྙིང་རྗེས་སྲིད་
པར་སྐྱེ་བ་འཛིན་པ་ནི་ས་བཅུ་པོ་ཐམས་ཅད་ལ་ཡོད་ཀྱང་གཙོ་ཆེར་ས་དྲུག་པ་ལ་རྣམ་པར་བཞག་
དེ་འགྲེལ་པར། བྱང་ཆུབ་སེམས་དཔའི་ས་མངོན་དུ་གྱུར་པ་ལ་གཙོ་བོར་རྣམ་པར་བཞག་པ་ཡིན་
ནོ་ཞེས་པ་དང་། མདོ་སྡེ་རྒྱན་ལས། ཤེས་རབ་ཕ་རོལ་ཕྱིན་བསྟེན་ནས། །འཁོར་བ་དང་ནི་མྱ་ངན་
འདས། །གཉིས་འདི་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བཤད་ཅེས་སོ། །
གསུམ་པ་ལ་བཞི་སྟེ། དོན་དམ་པའི་སེམས་དང་པོ་བསྐྱེད་པ་དང་། མ་གོས་པའི་སྤྱོད་
པ་ལ་ཞུགས་པ་དང་། རྣམ་པ་ཐམས་ཅད་དུ་ཕྱིར་མི་ལྡོག་པ་དང་། སྐྱེ་བ་གཅིག་གིས་ཐོགས་པའི་
ཡོན་ཏན་ནོ། །དང་པོ་ནི། རྒྱལ་སྲས་འཇིག་རྟེན་ལས་འདས་པའི་སེམས་དང་པོ་བསྐྱེད་པ་ས་དང་
པོ་བ་དེས་ཁམས་འགྱུར་བ་མེད་པའི་ཆོས་ཉིད་འདི་མངོན་སུམ་དུ་རྟོགས་ནས་འཁོར་བའི་སྐྱེ་འཆི་
ལས་གྲོལ་ཡང་སྙིང་རྗེའི་དབང་གིས་གཞན་དོན་དུ་སྐྱེ་སོགས་བསྟན་པས་བདག་གཉིས་སུ་རྨོངས་
པའི་མ་རིག་པས་ལྡོངས་པའི་སེམས་ཅན་རྣམས་ཀྱིས་སྐྱེ་བ་དང་འཆི་བ་ལ་སོགས་དག་ཏུ་ནི་
མཐོང་བ་གང་ཡིན་པ་དེ་ནི་རྨད་དུ་བྱུང་བ་ཡིན་ནོ། །འཕགས་པའི་སྤྱོད་ཡུལ་སྐྱེ་སོགས་དང་བྲལ་
བ་ཐོབ་པ་གང་ཡིན་པ་དེ་སྙིང་རྗེའི་དབང་གིས་བྱང་ཆུབ་སེམས་དཔའི་སྤྱོད་ཡུལ་སྐྱེ་སོགས་ཅན་དེ་
ཉིད་ཀྱི་ཕྱིར་ན་འགྲོ་བའི་གཉེན་དུ་གྱུར་པ་བྱང་སེམས་ཀྱི་གཞན་དོན་གྱི་ཐབས་དང་དེའི་ཀུན་སློང་
- 2 73 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
སྙིང་རྗེ་ཆེན་པོ་དེ་ནི་མཆོག་ཏུ་གྱུར་པ་ཡིན་ནོ། །
གཉིས་པ་ནི། འཁོར་འདས་ཀྱི་ཉེས་པས་མ་གོས་པའི་སྤྱོད་པ་ལ་ཞུགས་པ་ས་གཉིས་
པ་ནས་བདུན་པའི་བར་གྱི་བྱང་སེམས་དེ་ནི་ཤེས་རབ་ཀྱིས་འཇིག་རྟེན་ཐམས་ཅད་ལས་འདས་
ཀྱང་སྙིང་རྗེས་འཇིག་རྟེན་ལས་མ་གཡོས་ཏེ། མྱང་འདས་མངོན་དུ་མ་མཛད་པར་འཇིག་རྟེན་
གྱི་དོན་དུ་འཇིག་རྟེན་ན་གནས་ཀྱང་དྲི་མས་མ་གོས་པར་བྱང་སེམས་ཀྱི་སྤྱད་པ་སྤྱོད་དོ། །དེ་
དཔེས་མཚོན་པ་ནི། ཇི་ལྟ་པདྨ་ཆུ་ནང་དུ་སྐྱེས་པ་ཆུ་ཡིས་གོས་པ་མེད་པ། དེ་བཞིན་དུ་སྤྱོད་པ་ལ་
ཞུགས་པའི་བྱང་སེམས་ནི་གཞན་དོན་དུ་འཇིག་རྟེན་དུ་སྐྱེས་ཀྱང་འཇིག་རྟེན་གྱི་ཆོས་ཀྱིས་མ་གོས་
སོ༑ ༑གཉིས་པ་ནི། རྒྱུན་མི་ཆད་པར་བྱང་ཆུབ་ཆེན་པོའི་ཏིང་ངེ་འཛིན་ལ་གནས་པས་ཕྱིར་མི་
ལྡོག་པ་ས་བརྒྱད་པ་ལ་གནས་པ་ནི་སེམས་ཅན་གྱི་བྱ་བ་བསྡུ་བའི་དངོས་པོ་བཞི་སྒྲུབ་པ་ལ་དུས་
རྟག་ཏུ་བློ་འབད་མེད་ལྷུན་གྲུབ་ཏུ་འཇུག་པས་ན་འབར་བ་སྟེ་དཔེར་ན་བུད་ཤིང་སྐམ་པོ་ལ་མེ་
སྟོབས་ལྡན་འབད་མེད་དུ་འབར་བ་བཞིན་ནོ། །མདོ་སྡེ་རྒྱན་ལས་ཀྱང་། རྣམ་ཀུན་དོན་ཡོད་ཤེས་
བྱ་སྟེ། །ཞེས་དེ་ཡན་ཆད་ཀྱི་བསྡུ་བ་ཐམས་ཅད་དོན་ཡོད་དུ་གསུངས་སོ། །འདུ་ཤེས་གཉིས་ཀྱིས་
མི་གཡོའི་ཕྱིར། །མི་གཡོ་བ་ཞེས་ངེས་པར་བརྗོད། །ཅེས་གསུངས་པས། མཚན་མ་དང་མཚན་
མ་མེད་པ་ལ་རྩོལ་བའི་འདུ་ཤེས་གཉིས་ཀྱིས་མི་གཡོ་བའི་ཕྱིར་འབད་རྩོལ་དང་སྤྲོས་པའི་མཚན་
མ་ཐམས་ཅད་ཉེ་བར་ཞི་བའི་བསམ་གཏན་ལ་སྙོམས་པར་འཇུག་པ་ལ་དུས་རྟག་ཏུ་སྙོམས་པར་
ཞུགས་པ་ཡིན་ཏེ། མཚན་མ་མེད་པ་ལྷུན་གྱིས་གྲུབ། །ཅེས་སོ། །
བཞི་པ་ལ་ལྔ་སྟེ། གཞན་དོན་ལ་བསམ་པ་འབད་མེད་དུ་འཇུག་པ། སྦྱོར་བ་ཐབས་
ལ་མཁས་པས་འཇུག་པ། ཡུལ་དཔག་མེད་ལ་འཇུག་པ། གཞན་དོན་ལ་སངས་རྒྱས་དང་ཁྱད་
པར་མེད་པ། རང་དོན་ལ་ཁྱད་པར་ཡོད་པའོ། །དང་པོ་ནི་སངས་རྒྱས་ལ་སྐྱེ་བ་གཅིག་གིས་
ཐོགས་པ་ས་བཅུ་པའི་བྱང་སེམས་དེ་སྔོན་སེམས་ཅན་གྱི་དོན་འབད་མེད་དུ་བྱེད་པར་སྨོན་ལམ་
-
--
-2 7
4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
བཏབ་པའི་འཕེན་པའི་དབང་དང་རྣམ་པར་མི་རྟོག་པའི་ཡེ་ཤེས་ལ་དབང་ཐོབ་པས་རྣམ་རྟོག་
ཐམས་ཅད་དང་བྲལ་བའི་ཕྱིར་བྱང་སེམས་དེ་ནི་ལུས་ཅན་སྨིན་པའི་དོན་དུ་འབད་པ་བྱེད་པ་མ་
ཡིན་གྱི། འབད་མེད་དུ་སྨིན་པར་བྱེད་དོ། །གཉིས་པ་ནི། ཆོས་མང་བ་བསྟན་པ་དང་གཟུགས་ཀྱི་
སྐུ་སྣ་ཚོགས་པ་སྟོན་པ་དང་། མདོ་སྡེ་རྒྱན་ལས། ལུས་ཅན་ཐེག་པ་ཆེན་པོ་དང་། །ཐེག་པ་དམན་
ལ་མོས་པས་དང་། །གཉིས་ཀ་འདུན་པར་བྱ་ཕྱིར་དང་། །གདུལ་བའི་ཕྱིར་ན་བརྟན་རྣམས་ཀྱི།།
སྤྱོད་པ་བཞི་པོ་མདོ་བཞིན་དུ། །རྗེས་སུ་འབྲངས་ཏེ་ཤེས་པར་བྱ། །ཞེས་པ་ལྟར། ཕ་རོལ་ཏུ་ཕྱིན་
པ་དང་བྱང་ཆུབ་ཕྱོགས་མཐུན་དང་། མཐུ་དང་སེམས་ཅན་ཡོངས་སུ་སྨིན་པར་བྱེད་པའི་སྤྱོད་
པའམ་ཆགས་སོགས་ཅན་གདུལ་བའི་དོན་དུ་ཆགས་སོགས་ལ་སྤྱོད་པར་སྟོན་པ་དང་། འགྲོ་
འཆག་ལ་སོགས་པའི་སྤྱོད་ལམ་གྱིས་ཀྱང་རུང་སྟེ་གདུལ་བྱ་གང་ཞིག་ཚུལ་ཇི་ལྟར་ཐབས་གང་
གིས་གདུལ་བ་རྣམས་བྱང་སེམས་དེས་ཐབས་དེ་གང་ལ་གང་འོས་ཀྱི་ཚུལ་དེ་ལྟ་ཉིད་དུ་ཤེས་སོ།།
གསུམ་པ་ནི། དེ་ལྟར་ཡུལ་ནམ་མཁའི་མཐའ་ཀླས་པའི་འགྲོ་བ་རྣམས་ལ་དུས་རྟག་ཏུ་ཚུལ་ནི་
འབད་རྩོལ་ལ་མ་ལྟོས་པར་ལྷུན་གྱིས་གྲུབ་པར་འགལ་རྐྱེན་གྱིས་གེགས་བྱ་བར་མི་ནུས་པས་
ཐོགས་པ་མེད་པར་གང་ཟག་བློ་ལྡན་བྱང་སེམས་དེའི་བྱ་བ་སེམས་ཅན་གྱི་དོན་གྱི་ཕྲིན་ལས་ནི་
ཡང་དག་པར་འཇུག་གོ །བཞི་པ་ནི། བྱང་ཆུབ་སེམས་དཔའི་ས་བཅུ་པའི་རྗེས་ཐོབ་ཏུ་སེམས་
ཅན་སྡུག་བསྔལ་ལས་སྒྲོལ་བའི་ཚུལ་འདི་ནི་དེ་བཞིན་གཤེགས་པ་རྣམས་དང་འཇིག་རྟེན་ན་
མཉམ་པ་ཉིད་ཡིན་ནོ། །དེ་ཡང་ལྷུན་གྱིས་གྲུབ་པ་དང་རྒྱུན་མི་ཆད་པ་ཙམ་དུ་མཚུངས་པ་ཡིན་གྱི།
རྣམ་པ་ཐམས་ཅད་དུ་མཚུངས་པ་མ་ཡིན་ནོ། །ལྔ་པ་ནི། གཞན་དོན་ལ་མཉམ་པ་དེ་ལྟ་མོད་ཀྱི་
རང་དོན་སྤངས་རྟོགས་ཀྱི་ཡོན་ཏན་ལ་ཁྱད་པར་ཤིན་ཏུ་ཆེ་སྟེ་དཔེར་ན་ས་ཆེན་པོ་དང་རྡུལ་ཕྲན་
དང་རྒྱ་མཚོ་ཆེན་པོ་དང་། བ་ལང་གི་རྨིག་རྗེས་ཀྱི་ཁྱད་པར་གང་ཡིན་པ་དེ་ཙམ་ཞིག་སངས་རྒྱས་
དང་བྱང་ཆུབ་སེམས་དཔའ་ས་བཅུ་པའི་ཡོན་ཏན་གྱི་ཁྱད་པར་དུ་ཡོང་བ་ཉིད་ཡིན་ནོ། །
-27 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གཉིས་པ་དག་པའི་གནས་སྐབས་ན་མི་འགྱུར་བའི་དོན་ལ་གསུམ་སྟེ། རྟག་སོགས་
ཀྱི་དོན་དགོད་པ། དེ་དག་སྐྱེ་མེད་སོགས་སུ་སྒྲུབ་པ། དོན་དང་ཐ་སྙད་སྦྱར་བའོ། །དང་པོ་ལ་རྟག་
པའི་དོན་ནི། ཁམས་ཤིན་ཏུ་རྣམ་པར་དག་པའི་གནས་སྐབས་ཆོས་ཀྱི་སྐུ་དེ་ཆོས་ཅན། ལུས་སྔ་མ་
དོར་ནས་གཞན་ཕྱི་མར་གྱུར་པ་མིན་པའི་བདག་ཉིད་ཡིན་ཏེ། ཕུང་པོ་ལྷག་མེད་ཀྱི་གནས་སྐབས་
ན་ཡང་མི་ཟད་པའི་ཡོན་ཏན་གྱི་ཆོས་དང་ལྡན་པའི་ཕྱིར་རོ། །བསྟན་པའི་དོན་ནི། འགྲོ་བ་རྣམས་
ཀྱི་གཏན་གྱི་སྐྱབས་གནས་ཡིན་ཏེ། ཕྱི་མའི་མཐའ་མེད་པའི་མུར་ཐུག་པ་སྟེ་འཁོར་བ་མ་སྟོངས་
ཀྱི་བར་དུ་མི་འགྱུར་བའི་ཡོན་ཏན་དང་ལྡན་པས་ནམ་ཡང་མི་བསླུ་བའི་ཕྱིར་རོ། །ཞི་བའི་དོན་
ཆོས་སྐུ་དེ་ནི་དུས་རྟག་ཏུ་སྒྲོ་འདོགས་དང་སྐུར་འདེབས་ཀྱི་མཐའ་གཉིས་སུ་འཁྲུལ་པ་མེད་དེ་རྣམ་
པར་མི་རྟོག་པའི་ཕྱིར་རོ། །གཡུང་དྲུང་གི་དོན་ནི་ཟག་བཅས་ཟག་མེད་ཀྱི་ལས་ཀྱིས་མངོན་པར་
འདུ་མ་བྱས་པས་གནས་སྐབས་གཞན་དུ་མི་འགྱུར་བའི་ཕྱིར་འཇིག་པ་མེད་པའི་ཆོས་ཀྱང་ཡིན་
ཏེ༑ ལས་ཀྱིས་འདུས་མ་བྱས་པའི་རང་བཞིན་ཡིན་པའི་ཕྱིར་རོ། །
གཉིས་པ་ལ་གཉིས་ཏེ། རྟག་ཆོས་སོ་སོར་བསྟན་པ། སྦྱར་ཏེ་བཤད་པའོ། །དང་
པོ་ནི། ཁམས་དག་པ་དེ་ནི་ཞེས་པ་ཆོས་ཅན་ནོ། །སྐྱེ་བ་མེད་ཅིང་འཆི་བ་མེད་གནོད་མེད་རྒ་བ་
མེད་པ་སྟེ་ཞེས་པ་བསྒྲུབ་བྱའི་ཆོས་སོ། །རྟག་དང་བརྟན་ཕྱིར་དང་ཞི་བའི་ཕྱིར་དང་གཡུང་དྲུང་
ཕྱིར་ཞེས་པ་འདི་རྟགས་སོ། །གཉིས་པ་ནི། ཤིན་ཏུ་དག་པའི་གནས་སྐབས་ཀྱི་ཁམས་དེ་ནི་ཆོས་
ཅན། ཡིད་ཀྱི་རང་བཞིན་གྱི་ལུས་ཀྱིས་སྐྱེ་བ་མེད་དེ་རྟག་པའི་ཕྱིར། བསམ་གྱིས་མི་ཁྱབ་པར་
བསྒྱུར་བའི་འཆི་འཕོ་བས་དེ་མི་འཆི་སྟེ་བརྟན་པའི་ཕྱིར་རོ། །སྒྲིབ་གཉིས་བག་ཆགས་ཕྲ་མོ་སྤང་
དཀའ་བའི་ནད་རྣམས་ཀྱིས་ཀྱང་གནོད་པ་མེད་དེ་ཞི་བ་ཉིད་ཀྱི་ཕྱིར་རོ། །ཟག་པ་མེད་པའི་ལས་
ཀྱིས་མངོན་པར་འདུས་བྱས་པའི་སྟོབས་ཀྱིས་དེའི་འབྲས་བུ་སྨིན་པའི་རྒ་བ་མེད་དེ་གཡུང་དྲུང་སྟེ་
མི་འགྱུར་བའི་ཕྱིར་རོ། །གསུམ་པ་ལ་གཉིས་ལས། མདོར་བསྟན་པ་ནི། རྟག་པ་ལ་སོགས་པས་
- 2 7 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
སྐྱེ་བ་མེད་པ་ལ་སོགས་པ་སྒྲུབ་པ་དེ་ལ་གཞན་འགྱུར་མིན་ཞེས་བསྟན་ནས། དེ་ནི་ཡིད་ཀྱི་ཞེས་
བཤད་པའི་ཚིག་གཉིས་དང་དེ་བཞིན་དུ་འགྲོ་སྐྱབས་ཞེས་བསྟན་ནས། བསམ་གྱིས་མི་ཁྱབ་ཅེས་
པ་དེ་བཤད་པའི་ཚིག་གཉིས་དང་། དེ་ནི་རྟག་ཏུ་ཞེས་བསྟན་ནས་བག་ཆགས་ཞེས་པ་དེ་བཤད་
པའི་ཚིག་གཉིས་དང་། འཇིག་མེད་ཅེས་བསྟན་ནས་ཟག་མེད་ཅེས་པ་དེ་བཤད་པའི་ཚིག་གཉིས་
ཀྱིས་གོ་རིམ་བཞིན་དུ་གཞི་འདུས་མ་བྱས་པའི་དབྱིངས་ལ་སྐྱེ་མེད་ལ་སོགས་པའི་རྟགས་རྟག་པ་
ལ་སོགས་པའི་དོན། མདོ་ལས་གསུངས་པ་བཞིན་དུ་ཤེས་པར་བྱའོ། ། །
གཉིས་པ་རྒྱས་པར་བཤད་པ་ནི། ཕུང་པོ་ལྷག་མེད་ཀྱི་གནས་སྐབས་ན་མི་ཟད་
པའི་ཡོན་ཏན་དང་ལྡན་པའི་ཕྱིར་གཞན་དུ་འགྱུར་བ་མིན་པའི་བདག་ཉིད་ནི་ཁམས་ཀྱི་རྟག་པའི་
དོན་ཡིན་ནོ། །ཕྱི་མའི་མཐའི་མུ་དང་མཚུངས་པར་རྒྱུན་མི་ཆད་པའི་ཕྱིར། སྐྱབས་ཀྱི་བདག་ཉིད་
བརྟན་པའི་དོན་ཡིན་ནོ། །རྣམ་པར་མི་རྟོག་པའི་རང་བཞིན་ཡིན་པའི་ཕྱིར་མཐའ་གཉིས་མེད་
པའི་ཆོས་ཉིད་ནི་ཞི་བའི་དོན་ཡིན་ནོ། །འདུ་བྱེད་ཀྱི་ལས་ཀྱིས་མ་བཅོས་པའི་ཡོན་ཏན་དང་ལྡན་
པ་ཉིད་ཀྱི་ཕྱིར་ན་འཇིག་པ་མེད་པའི་དོན་ནི་གཡུང་དྲུང་ཉིད་ཀྱི་དོན་ཡིན་ནོ། །དེ་ཡང་མདོ་ལས།
ཤཱ་རིའི་བུ་མི་ཟད་པའི་ཆོས་ཉིད་ཀྱིས་ན་གཞན་དུ་མི་འགྱུར་བའི་ཆོས་ཀྱི་སྐུ་འདི་ནི་རྟག་པའོ། །ཤཱ
རིའི་བུ་ཕྱི་མའི་མཐའི་མུ་དང་མཚུངས་པ་ཉིད་ཀྱིས་བརྟན་པའི་སྐྱབས་སུ་གྱུར་པའི་ཆོས་ཀྱི་སྐུ་འདི་
ནི་བརྟན་པའོ། །ཤཱ་རིའི་བུ་རྣམ་པར་མི་རྟོག་པ་ཉིད་ཀྱིས་གཉིས་སུ་མེད་པའི་ཆོས་ཀྱི་སྐུ་འདི་ནི་ཞི་
བའོ། །ཤཱ་རིའི་བུ་མ་བཅོས་པའི་ཆོས་ཉིད་ཀྱིས་འཇིག་པ་མེད་པའི་ཆོས་ཀྱི་སྐུ་འདི་ནི་གཡུང་དྲུང་
དབྱེར་མེད་པའི་དོན་ལ་གཉིས་ལས། མདོར་བསྟན་པ་ནི། ཡང་དག་པར་རྫོགས་
པའི་སངས་རྒྱས་ཉིད་མྱ་ངན་ལས་འདས་པ་ཡིན་གྱི་དེ་ལས་མ་གཏོགས་པའི་མྱ་ངན་ལས་འདས་
པ་གཞན་མེད་དེ་དཔེར་ན། ཉི་མའི་དཀྱིལ་འཁོར་དང་དེ་ལས་འོད་ཟེར་འཕྲོ་བ་ཐ་དད་མེད་པ་
-2 7
7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
བཞིན་དུ་སངས་རྒྱས་ཀྱི་ཡོན་ཏན་བཞི་དང་། མྱ་ངན་ལས་འདས་པ་གཉིས་ཟག་མེད་ཀྱི་ཁམས་
ལ་རང་བཞིན་དབྱེར་མེད་པས་སོ། །དེ་ཡང་གང་གི་ཕྱིར་ན་ཁམས་དྲི་མ་ཐམས་ཅད་ཀྱིས་དག་པ་
དེ་ནི་ཆོས་ཀྱི་སྐུ་ཞེས་བྱ་སྟེ། ཤཱ་རིའི་བུ་དེ་བཞིན་གཤེགས་པའི་སྙིང་པོ་ཞེས་བྱ་བ་འདི་ནི་ཆོས་ཀྱི་
སྐུའི་ཚིག་བླ་དྭགས་སོ། །ཞེས་སོ། །ཆོས་ཀྱི་སྐུ་དེ་ནི་དེ་བཞིན་གཤེགས་པ་སྟེ། དཔལ་ཕྲེང་གི་
མདོ་ལས། བཅོམ་ལྡན་འདས་དེ་བཞིན་གཤེགས་པ་ཡང་གཞན་ལ་ཆོས་ཀྱི་སྐུ་ཡང་གཞན་མ་
ལགས་ཀྱི། བཅོམ་ལྡན་འདས་ཆོས་ཀྱི་སྐུ་ཉིད་དེ་བཞིན་གཤེགས་པ་ལགས་སོ། །ཞེས་སོ། །དེ་
བཞིན་གཤེགས་པ་དེ་ནི་འཕགས་པའི་འགོག་པའི་བདེན་པ་དོན་དམ་པའི་བདེན་པ་སྟེ། མདོ་
ལས། བཅོམ་ལྡན་འདས་སྡུག་བསྔལ་འགོག་པ་ཞེས་བགྱི་བ་ཡོན་ཏན་འདི་ལྟ་བུ་དང་ལྡན་པའི་
དེ་བཞིན་གཤེགས་པའི་སྐུར་བསྟན་ཏོ་ཞེས་སོ། །འཕགས་པའི་བདེན་པ་དེ་ཉིད་ནི་མྱ་ངན་ལས་
འདས་པ་ཡིན་པ་དེའི་ཕྱིར་ཏེ་དཔལ་ཕྲེང་གི་མདོ་ལས། བཅོམ་ལྡན་འདས་མྱ་ངན་ལས་འདས་
པའི་དབྱིངས་ཞེས་བགྱི་བ་འདི་ནི་དེ་བཞིན་གཤེགས་པའི་ཆོས་ཀྱི་སྐུའི་ཚིག་བླ་དྭགས་སོ། །ཞེས་
རྒྱས་པར་བཤད་པ་ལ་གསུམ་སྟེ། ཁམས་དག་པའི་རྣམ་གྲགས་བཞི་བསྟན་པ། ཐམས་
ཅད་སངས་རྒྱས་ཀྱི་ཆོས་སྐུ་ལ་འདུས་པ། དེས་ན་མྱང་འདས་གཅིག་ཏུ་བསྒྲུབ་པའོ། །དང་པོ་ལ་
གཉིས་ལས། བཤད་བྱ་དགོད་པ་ནི། མདོར་ན་ཟག་མེད་ཀྱི་དབྱིངས་ལ་ནི་འོག་ནས་འབྱུང་བའི་
དོན་གྱི་རབ་ཏུ་དབྱེ་བ་བཞིས་སྔར་བཤད་པའི་ཆོས་ཀྱི་སྐུ་ལ་སོགས་པའི་མིང་གི་རྣམ་གྲངས་
བཞིར་ནི་རིག་པར་བྱའོ། །དེ་བཤད་པ་ནི། ཁམས་དེ་ལ་དང་པོ་ཉིད་ནས་སངས་རྒྱས་ཀྱི་ཆོས་
ཐམས་ཅད་དབྱེར་མེད་དུ་གནས་པའི་ཕྱིར་ཆོས་ཀྱི་སྐུ་ཞེས་བྱ་སྟེ། མདོ་ལས། བཅོམ་ལྡན་འདས་
དེ་བཞིན་གཤེགས་པའི་སྙིང་པོ་ནི་རྣམ་པར་དབྱེ་བ་མེད་པ། འབྲལ་མི་ཤེས་པ། བསམ་གྱིས་མི་
ཁྱབ་པའི་ཆོས་གངྒཱའི་ཀླུང་གི་བྱེ་མ་སྙེད་ལས་འདས་པས་མི་སྟོང་བའོ་ཞེས་སོ། །དེ་བཞིན་
-2 7 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
གཤེགས་པ་དེའི་རིགས་དང་པོ་ཉིད་ནས་གནས་པ་དེ་ཇི་ལྟ་བ་བཞིན་དུ་རྟོགས་པ་ཐོབ་པས་ནི་དེ་
བཞིན་གཤེགས་པ་ཞེས་བྱ་སྟེ། རྒྱུད་ནས་འོངས་པ་ཐོག་མ་མེད་པའི་ཆོས་ཉིད་ཀྱིས་ཐོབ་པ་དེ་ནི་
སྐྱེ་མཆེད་དྲུག་གི་ཁྱད་པར་དེ་འདྲ་བ་ཡིན་ནོ་ཞེས་སོ། ཁམས་དེ་ཉིད་བརྫུན་པ་མེད་ཅིང་བསླུ་བ་
མེད་པའི་ཆོས་ཉིད་དུ་གནས་པའི་ཕྱིར་དོན་དམ་པའི་བདེན་པ་ཞེས་བྱ་སྟེ། དོན་དམ་པའི་བདེན་
པ་ནི་མི་བསླུ་བའི་ཆོས་ཅན་གྱིས་མྱ་ངན་ལས་འདས་པ་གང་ཡིན་པ་སྟེ། ཞེས་སོ། །དེ་ཉིད་གདོད་
མ་ནས་རང་བཞིན་གྱིས་སྒྲིབ་པ་གཉིས་ཞི་བ་དང་གློ་བུར་བས་ཀྱང་དག་པ་ཉིད་ཀྱིས་མྱ་ངན་ལས་
འདས་པ་ཞེས་བྱ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
ནི་གདོད་པ་ནས་ཡོངས་སུ་མྱ་ངན་ལས་འདས་པ་ཉིད་དེ་སྐྱེ་བ་མེད་ཅིང་འགག་པ་མེད་པའོ།།
ཞེས་སོ། ། །
གཉིས་པ་ལ་བཞི་སྟེ། སྤངས་རྟོགས་ཀྱི་ཡོན་ཏན་དབྱེར་མེད་དུ་བསྟན་པ། ཐར་
པའི་དོན་ངོས་བཟུང་བ། ཡོན་ཏན་འགྲུབ་པའི་རྒྱུ། ཡོན་ཏན་དབྱེར་མེད་པའི་དཔེའོ། །དང་པོ་ནི།
ཇི་ལྟ་བ་དང་ཇི་སྙེད་པའི་རྣམ་པ་ཀུན་མངོན་པར་བྱང་ཆུབ་པ་སྟེ། མངོན་སུམ་དུ་མཁྱེན་པ་སངས་
རྒྱས་དང་སྒྲིབ་གཉིས་ཀྱི་དྲི་མ་བག་དང་བཅས་པ་སྤངས་པའི་མྱ་ངན་ལས་འདས་པ་གཉིས་ནི་ཐ་
སྙད་ཐ་དད་པ་ཙམ་དུ་ཟད་ཀྱི་དམ་པའི་དོན་དུ་གཉིས་སུ་མེད་པ་ཉིད་དོ། །གཉིས་པ་ནི། ཡོན་ཏན་
གྱི་རིགས་མ་ཚང་བ་མེད་པས་རྣམ་པ་ཐམས་ཅད་དང༌། གསལ་བའི་བྱེ་བྲག་མཐའ་ཡས་པས་
གྲངས་མེད་དེ། རྒྱ་ཆེ་བ་དང་། གྲངས་དང་མཐུ་དཔག་པར་མི་ནུས་པའི་ཕྱིར་ན་བསམ་དུ་མེད་པ་
སྟེ་ཟབ་པ་དང་། སྒྲིབ་གཉིས་བག་ཆགས་དང་བཅས་པ་སྤངས་པས་ན་དྲི་མ་མེད་པ་རྣམ་པར་དག་
པའི་ཡོན་ཏན་དང་དབྱེར་མེད་པའི་མཚན་ཉིད་ཅན་གྱི་ཆོས་སྐུ་མངོན་དུ་གྱུར་པ་ནི་ཐར་པ་མྱ་ངན་
ལས་འདས་པ་སྟེ་ཐར་པ་གང་ཡིན་པ་དེ་བཞིན་གཤེགས་པ་ཡིན་པས་དེ་དག་དབྱེར་མེད་དོ། །དེ་
ཉིད་མདོ་ལས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
- 2 79 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
པའི་སངས་རྒྱས་རྣམས་ནི་མྱ་ངན་ལས་འདས་པ་ཐོབ་པའི་ཕྱིར་ཐམས་ཅད་པ། གཞལ་དུ་མེད་པ།
བསམ་གྱིས་མི་ཁྱབ་པ། དག་པའི་མཐར་ཕྱིན་པའི་ཡོན་ཏན་དང་ལྡན་པའོ། །ཞེས་སོ། །ཉན་རང་
གི་མྱང་འདས་ནི་ལམ་རིང་བས་དུབ་པའི་མགྲོན་པོ་དབུགས་དབྱུང་བའི་ཕྱིར་འབྲོག་དགོན་པར་
གྲོང་ཁྱེར་སྤྲུལ་པ་ལྟར། འཁོར་བའི་སྡུག་བསྔལ་གྱིས་དུབ་པ་འགའ་ཞིག་དེར་ངལ་སོས་པར་
བྱས་ནས་སངས་རྒྱས་སུ་འགྲོ་བར་བྱེད་པའི་ཐབས་ཡིན་ཏེ་བཅོམ་ལྡན་འདས་མྱ་ངན་ལས་འདས་
པ་ཞེས་བགྱི་བ་འདི་ནི་དེ་བཞིན་གཤེགས་པ་རྣམས་ཀྱི་ཐབས་ལགས་སོ། །ཞེས་སོ། །གསུམ་པ་
ནི༑ ཐར་པ་དང་དབྱེར་མེད་པའི་ཡོན་ཏན་བཞི་འགྲུབ་པ་ནི་ཐབས་ཀྱི་རྣམ་པ་ཀུན་དང་ལྡན་པའི་
སྟོང་པ་ཉིད་རྟོགས་པའི་ཤེས་རབ་ཡིན་ལ། དེ་འགྲུབ་པའི་རྒྱུ་དཔེས་མཚོན་པ་ནི་ཇི་ལྟར་རི་མོ་
འབྲི་བར་བྱེད་པའི་མཁན་པོ་མང་པོ་ཞིག་སོ་སོར་མགོ་ལ་སོགས་པའི་ཡན་ལག་གཞན་དང་
གཞན་ལ་ཁྱད་པར་དུ་མཁས་པ་དག་གིས་རི་མོ་མཁན་གང་ཞིག་གིས་མགོ་ལ་སོགས་པའི་ཡན་
ལག་གང་ཤེས་པ་དེས་ཡན་ལག་གཞན་ངེས་པར་ཟིན་པ་མེད་པ་སྟེ་མི་ཤེས་པར་འགྱུར་ལ། དེས་
ན་སའི་མངའ་བདག་རྒྱལ་པོས་རི་མོ་མཁན་དེ་དག་ལ་རི་མོའི་གཞི་ལ་རས་ནི་བྱིན་ནས་བཀའ་
ཡིས་འདི་སྐད་ཅེས་རས་འདི་ལ་རི་མོ་མཁན་ཁྱེད་ཀུན་གྱིས་རྒྱལ་པོ་ངའི་གཟུགས་རྫོགས་པ་ཞིག་
ནི་གྱིས་ཤིག་ཅེས་བསྒོ་བ་དང་དེ་ནས་དེ་དག་གིས་དེ་ནི་ཐོས་པར་གྱུར་ཏེ་རང་རང་གིས་གང་ཤེས་
པའི་རི་མོ་དེ་འབྲི་བའི་ལས་ལ་རབ་ཏུ་སྦྱོར་རི་མོ་དེ་འབྲི་བ་ལ་མངོན་པར་སྦྱོར་བ་རྣམས་ལས་
མགོ་ཤེས་པ་ལྟ་བུ་གཅིག་གཅིག་ཡུལ་གཞན་ཞིག་ཏུ་སོང་བར་གྱུར་ན་དེ་ནི་ཡུལ་གཞན་དུ་སོང་
བས་ན་མགོ་འབྲི་མཁན་དེ་མ་ཚང་བའི་ཕྱིར་རྒྱལ་པོའི་གཟུགས་ཀྱི་རི་མོ་དེ་ཡན་ལག་ཐམས་ཅད་
ཡོངས་སུ་རྫོགས་པར་མི་འགྱུར་བ་བཞིན་ཞེས་དོན་འདིའི་དཔེར་བྱས་སོ། །ཡན་ལག་དེ་རྣམས་
འབྲི་བར་བྱེད་པའི་རི་མོ་མཁན་གྱིས་མཚོན་པའི་དོན་གང་དག་ཡིན་ན་མ་ཆགས་པའི་སེམས་
ཀྱིས་རྫས་གཏོང་བའི་སྦྱིན་པ་དང༌། ཉེས་སྤྱོད་ལས་ལྡོག་པའི་ཚུལ་ཁྲིམས་དང་། འགལ་རྐྱེན་
，
- 2 80 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
གྱིས་མི་འཁྲུགས་པའི་བཟོད་པ་དང་སོགས་པས་བསྡུས་པ་དགེ་བ་ལ་སྤྲོ་བའི་བརྩོན་འགྲུས་དང་།
དགེ་བའི་དམིགས་པ་ལ་སེམས་རྩེ་གཅིག་པའི་བསམ་གཏན་དང་། ཆོས་རབ་ཏུ་རྣམ་པར་འབྱེད་
པའི་ཤེས་རབ་ལ་སོགས་པ་ སངས་རྒྱས་སྒྲུབ་པའི་ཐབས་ཇི་སྙེད་པ་རྣམས་སོ། །སྦྱིན་པ་ལ་
སོགས་པ་ཐབས་ཀྱི་རྣམ་པ་ཀུན་གྱི་མཆོག་དང་ལྡན་པའི་སྟོང་པ་ཉིད་རྟོགས་པའི་ཡོན་ཏན་ནི་
གཟུགས་སུ་བརྗོད་དོ། །དེ་ལ་སྦྱིན་སོགས་ཕ་རོལ་ཏུ་ཕྱིན་པ་རེ་རེ་ལ་ཡང་རབ་ཏུ་དབྱེ་བ་མཐའ་
ཡས་པའི་ཕྱིར་ཚད་མེད་པ་དང་། གྲངས་དང་མཐུ་དཔག་པར་མི་ནུས་པའི་ཕྱིར་བསམ་གྱིས་མི་
ཁྱབ་པ་དང་། རང་རང་གི་མི་མཐུན་ཕྱོགས་བསལ་བའི་ཕྱིར་རྣམས་པར་དག་པ་ཡིན་ནོ། །དེ་ལྟར་
ཕར་ཕྱིན་དྲུག་ཡོངས་སུ་རྫོགས་པའི་རྣམ་པ་ཀུན་གྱི་མཆོག་དང་ལྡན་པའི་སྟོང་པ་ཉིད་ཀྱི་ཏིང་ངེ་
འཛིན་བསྒོམས་པས། ས་བརྒྱད་པ་ལ་མི་རྟོག་ཡེ་ཤེས་རྒྱུན་མི་ཆད་པར་རང་གི་ངང་གིས་འཇུག་
པའི་ལམ་ཤེས་པ་ལ་བརྟེན་པས་སྟོབས་ལ་སོགས་པའི་ཡོན་ཏན་ཐམས་ཅད་པ་ཉིད་འགྲུབ་བོ།།
ས་དགུ་པ་ལ་ཏིང་ངེ་འཛིན་དང་། གཟུངས་ཀྱི་སྒོ་གྲངས་མེད་པས་སངས་རྒྱས་ཀྱི་ཆོས་ཚད་མེད་པ་
འཛིན་པའི་ཕྱིར་ཡོན་ཏན་ཚད་མེད་པ་ཉིད་འགྲུབ་བོ། །ས་བཅུ་པ་ལ་དེ་བཞིན་གཤེགས་པ་
ཐམས་ཅད་ཀྱི་གསང་བའི་གནས་ལྐོག་ཏུ་མ་གྱུར་པའི་ཡེ་ཤེས་ལ་བརྟེན་པས་ཡོན་ཏན་བསམ་
གྱིས་མི་ཁྱབ་པ་ཉིད་འགྲུབ་བོ། །སངས་རྒྱས་ཀྱི་ས་ལ་སྒྲིབ་གཉིས་བག་ཆགས་དང་བཅས་པ་
ལས་གྲོལ་བའི་ཡེ་ཤེས་ལ་བརྟེན་པས་རྣམ་པར་དག་པ་མཐར་ཕྱིན་པའི་ཡོན་ཏན་འགྲུབ་བོ།།
དེས་ན་ཐབས་ཀྱི་ཆ་མ་ཚང་ན་རྣམ་ཀུན་མཆོག་ལྡན་གྱི་སྟོང་པ་ཉིད་རྟོགས་པའི་ཡོན་ཏན་བཞི་
རྫོགས་པར་མི་འགྲུབ་ལ། དེ་མ་གྲུབ་ན་དེ་དང་དབྱེར་མེད་པའི་ཐར་པ་མི་འགྲུབ་པས་ཉན་རང་
རྣམས་ལ་རྣམ་ཀུན་མཆོག་ལྡན་གྱི་སྟོང་པ་ཉིད་རྟོགས་པ་མེད་པས་མྱང་འདས་ལས་རིང་བ་ཡིན་
ནོ༑ ༑
བཞི་པ་ནི། དེ་ལྟར་ཡོན་ཏན་བཞི་ཐོབ་པ་དང་དབྱེར་མེད་པའི་མྱ་ངན་ལས་འདས་
སའངས་
- 2 8 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པའི་དབྱིངས་ནི་ཇི་ལྟ་བ་མཁྱེན་པའི་ཤེས་རབ་ལ་ཇི་ལྟ་བའི་གནས་ལུགས་གསལ་བ་སྟེ། དེ་ཁོ་ན་
ཉིད་མི་ཤེས་པའི་མུན་པ་སེལ་བ་དང་། འགྲེལ་པར་རྗེས་ལས་ཐོབ་པ་ཞེས་འབྱུང་བའི་དོན་ཇི་
སྙེད་པ་མཁྱེན་པ་ཡིན་པས་ཇི་སྙེད་པ་མཁྱེན་པའི་ཡེ་ཤེས་དེ་ཤེས་བྱ་ཇི་སྙེད་པ་ལ་འཕྲོ་བ་སྟེ། དེའི་
རྣམ་པ་མ་ལུས་པ་ལ་འཇུག་པ་དང་། དེ་གཉིས་ཀའི་རྟེན་ཡེ་ཤེས་ཀྱི་རང་བཞིན་སྤང་བྱ་ལས་རྣམ་
པར་གྲོལ་བ་ནི་སྒྲིབ་པས་དག་པའི་ཕྱིར་དང་། དེ་གསུམ་ཆར་ཡང་ཐ་དད་པ་མེད་པའི་ཕྱིར་ཉི་
མའི་འོད་གསལ་བ་དང་གཞན་གསལ་བར་བྱེད་པའི་འོད་ཟེར་འཕྲོ་བ་དང༌། ཉི་མའི་དཀྱིལ་
འཁོར་རྣམ་པར་དག་པ་རྣམས་དང་དེ་གསུམ་ག་ཡང་ཐ་དད་མེད་པ་དང་ཆོས་མཚུངས་སོ། །དེས་
ན་མྱང་འདས་གཅིག་ཏུ་སྒྲུབ་པ་ནི་ཐོག་མ་མེད་པ་ནས་ཉེ་བར་གནས་པའི་ཁམས་ལ་དེ་བཞིན་
གཤེགས་པའི་ཡོན་ཏན་རྣམས་དབྱེར་མེད་པ་དེས་ན་འབྲས་བུ་དྲི་མ་མེད་པའི་སངས་རྒྱས་ཀྱི་
རྟོགས་པའི་ཡོན་ཏན་མ་ཐོབ་པར་སྒྲིབ་པ་ཐམས་ཅད་ལས་གྲོལ་བའི་མྱ་ངན་ལས་འདས་པ་
མི་ཐོབ་སྟེ་དཔེར་ན། འོད་དང་འོད་ཟེར་སྤངས་ནས་ཉི་མའི་དཀྱིལ་འཁོར་བལྟ་བར་མི་ནུས་པ་
བཞིན་ནོ། །དེ་ཡང་དཔལ་ཕྲེང་གི་མདོ་ལས། བཅོམ་ལྡན་འདས་དམན་པ་དང་གྱ་ནོམ་པའི་ཆོས་
ལ་ནི་མྱ་ངན་ལས་འདས་པ་རྟོགས་པ་མ་ལགས་སོ། །བཅོམ་ལྡན་འདས་མྱ་ངན་ལས་འདས་པ་
རྟོགས་པ་ནི་མཚུངས་པའི་ཆོས་རྣམས་ཀྱི་ལགས་སོ་ཞེས་པ་དང་། པདྨ་དཀར་པོ་ལས། འདི་ལྟར་
མྱ་ངན་འདས་པར་གང་བརྗོད་པ། །འཁོར་བའི་སྡུག་བསྔལ་དག་ལས་ཁྱེད་ཐར་ཡང་། ཁྱེད་ནི་ད་
དུང་མྱ་ངན་ཡོངས་མ་འདས། །སངས་རྒྱས་ཐེག་པ་འདི་ནི་བཙལ་བར་གྱིས། །ཞེས་སོ། །དོན་
བསྡུ་བ་ནི། དེ་ལྟར་རྒྱལ་བའི་སྙིང་པོ་ནི་ཕྱི་མའི་མུ་དང་མཚུངས་པའི་རྟག་པའི་ཆོས་ཉིད་དུ་ཤེས་
པར་བྱ་བའི་ཕྱིར་ངོ་བོའི་དོན་ལ་སོགས་པ་རྣམ་པར་བཞག་པ་རྣམ་པ་བཅུ་ཞེས་པ་འདི་བརྗོད་པ་
ཡིན་ནོ། །
གསུམ་པ་དེས་སེམས་ཅན་ལ་ཁྱབ་པ་དཔེས་བསྟན་པ་ལ་གཉིས་ཏེ། དྲི་མ་དགུ་
-2 8 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
བསལ་ན་སྙིང་པོ་མངོན་དུ་འགྱུར་བ་དཔེས་མཚོན་པ་དང་། དཔེ་དེ་རྣམས་ཀྱིས་མཚོན་པའི་དོན་
སོ་སོར་བཤད་པའོ། །དང་པོ་ལ་གསུམ་སྟེ། བསྟན། བཤད། བསྡུ་བའོ། །དང་པོ་ལ་གསུམ་སྟེ།
མཚམས་སྦྱར་བའི་སྒོ་ནས་མདོར་བསྟན་པ། སྙིང་པོ་དང་དྲི་མའི་དཔེ་དོན་སྦྱར་ཏེ་བཤད་པ། སོ་
སོར་བཤད་པའོ། །དང་པོ་ནི། ཐོག་མ་མེད་པའི་དུས་ནས་ཉོན་མོངས་པའི་སྦུབསན་གནས་ཀྱང་
དེ་དག་དང་མ་འབྲེལ་བའི་དེ་བཞིན་གཤེགས་པའི་སྙིང་པོ་འདི་མདོ་ལས་གསུངས་པའི་དཔེ་དགུ་
པོ་འདི་དག་གིས་ཤེས་པར་བྱའོ། །གཉིས་པ་ནི། དཔེ་དོན་དགུ་པོ་གང་ཞེ་ན། སངས་རྒྱས་ཀྱི་སྐུ་
པདྨ་ངན་པའི་ནང་ན་ཡོད་པ་དང་། སྦྲང་རྩི་སྦྲང་མའི་དབུས་ཀྱི་སྦྲང་ཚང་ལ་ཡོད་པ་དང་། འབྲས་
བུའི་སྤྱན་པ་ལ་སྙིང་པོ་དང་མི་གཙང་བའི་ནང་ན་གསེར་དང་། དབུལ་པོའི་ཁྱིམ་གྱི་ས་ལ་རིན་པོ་
ཆེའི་གཏེར་དང་། ལྗོན་ཤིང་གི་མྱུ་གུ་ལ་སོགས་པ་དེ་དག་གི་ས་བོན་དུ་གྱུར་པའི་ཤིང་གི་འབྲས་བུ་
ཆུང་ངུ་ལ་ཡོད་པ་དང་གོས་ཧྲུལ་གྱི་ནང་ན་རྒྱལ་བའི་སྐུ་གཟུགས་དང་བུད་མེད་མདོག་ངན་པའི་ལྟོ་
ན་མིའི་བདག་པོ་འཁོར་ལོ་བསྒྱུར་བ་དང་སའི་ཁོང་ན་རིན་ཆེན་ལས་བྱས་པའི་གཟུགས་ཡོད་པ་
ཇི་ལྟ་བ་དེ་བཞིན་དུ་གློ་བུར་གྱི་ཉོན་མོངས་པའི་དྲི་མས་བསྒྲིགས་པའི་སེམས་ཅན་རྣམས་ལ་ཡང་
ཁམས་རང་བཞིན་གྱིས་རྣམ་པར་དག་པ་འདི་གནས་པའོ། །
གསུམ་པ་ལ་གཉིས་ལས། དྲི་མའི་དཔེ་དོན་ནི། དྲི་མ་པདྨ་སྲོག་ཆགས་སྤུན་པ་མི་གཙང་
བ་འབྲས་གོས་ཧྲུལ་དང་སྡུག་བསྔལ་འབར་བས་མངོན་པར་གདུངས་པའི་བུད་མེད་སའི་ཁམས་
དེ་དཔེ་དགུ་འདི་ཉིད་དང་མཚུངས་ཞེས་པའོ། །སྙིང་པོའི་དཔེ་དོན་ནི། སངས་རྒྱས་སྦྲང་རྩི་སྙིང་པོ་
གསེར་དང་གཏེར་དང་རྒྱ་གྲོ་རིན་ཆེན་སྐུ། གླིང་བདག་མཆོག་དང་རིན་ཆེན་གཟུགས་ཏེ་དགུ་དང་
དྲི་མ་མེད་པའི་ཁམས་མཆོག་དེ་བཞིན་གཤེགས་པའི་སྙིང་པོ་མཚུངས་པ་ཉིད་ཡིན་ནོ་ཞེས་པའོ།།
རྒྱས་པར་བཤད་པ་ལ་པདྨའི་སྦུབས་ན་སངས་རྒྱས་ཡོད་པ་ལྟར་སེམས་ཅན་ལ་བདེ་གཤེགས་
སྙིང་པོ་ཡོད་པ་ལ་སོགས་པ་དགུ་པོ་རེ་རེ་ལ་ཡང་བསྟན། བཤད་གཉིས་གཉིས་ཡོད་པའི་དང་པོ་
- 2 83 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ལ་གཉིས་ལས། མདོར་བསྟན་པ་ལ་དཔེ་ནི་ཇི་ལྟར་ན་དཔེར་ན་མདོག་ངན་ཞིང་དྲི་མི་ཞིམ་པའི་
པདྨ་ཟླུམ་པོའི་ཁོང་ན་གནས་པའི་མཚན་བཟང་པོ་སྟོང་གིས་འབར་བའི་དེ་བཞིན་གཤེགས་པ་
དྲི་མ་མེད་པའི་ལྷའི་མིག་དང་ལྡན་པའི་མི་ཞིག་གིས་མཐོང་ནས་ཆུ་སྐྱེས་དེའི་འདབ་མའི་
སྦུབས་ནས་དེ་བཞིན་གཤེགས་པ་འབྱིན་པར་བྱེད་པ་དེ་བཞིན་ཞེས་སོ། །དོན་ནི་བདེ་བར་
གཤེགས་པའི་སངས་རྒྱས་ཀྱི་སྤྱན་གྱིས་ཐ་ན་མནར་མེད་པའི་སེམས་ཅན་རྣམས་ལ་ཡང་སངས་
རྒྱས་རང་གི་ཆོས་ཉིད་དེ་བཞིན་གཤེགས་པའི་སྙིང་པོ་ཡོད་པར་གཟིགས་ཏེ་སྒྲིབ་གཉིས་བག་
ཆགས་དང་བཅས་པ་མེད་ཅིང་དུས་ཕྱི་མའི་མཐའ་མུར་ཐུག་པར་གནས་ནས་སེམས་ཅན་གྱི་དོན་
མཛད་པར་བཞེད་པའི་ཐུགས་རྗེ་ཆེན་པོའི་བདག་ཉིད་ཅན་སངས་རྒྱས་དེས་སྙིང་པོ་དེ་སྒྲིབ་པ་
ལས་གྲོལ་བར་མཛད་དོ། །དེ་བཤད་པ་ནི། ཁ་དོག་མི་སྡུག་པ་ཅན་གྱི་པདྨ་ཟུམ་པ་ལ་བདེ་བར་
གཤེགས་པ་ནི་དེའི་ཁོང་ན་གནས་པར་འགའ་ཞིག་གི་ལྷའི་མིག་གིས་མཐོང་ནས་བདེ་འབྱུང་བའི་
དོན་དུ་པདྨའི་འདབ་མ་གཅོད་ཅིང་འབྱེད་པར་བྱེད་པ་ལྟར་དེ་བཞིན་དུ་དེ་བཞིན་གཤེགས་པའི་
སངས་རྒྱས་ཀྱི་སྤྱན་གྱིས་ཆགས་སྡང་ལ་སོགས་པའི་དྲི་མའི་སྦུབས་ཀྱིས་བསྒྲིབས་པའི་རྫོགས་
པའི་སངས་རྒྱས་ཀྱི་སྙིང་པོ་འགྲོ་བ་ཐམས་ཅད་ལ་ཡོད་པར་གཟིགས་ཏེ་ཐུགས་རྗེའི་དབང་གིས་
སུ་ཐུབ་པ་སངས་རྒྱས་ཀྱང་པདྨ་དང་འདྲ་བའི་སྒྲིབ་པ་དེ་འཇོམས་པར་མཛད་དོ། །
གཉིས་པ་ལ་གཉིས་ལས། མདོར་བསྟན་པ་ནི། དཔེ་ཇི་ལྟར་སྲོག་ཆགས་བུང་པའི་
ཚོགས་ཀྱིས་བསྐོར་བའི་སྦྲང་རྩི་ནི་སྐྱེས་བུ་སྦྲང་རྩི་ལེན་པའི་ཐབས་ལ་མཁས་པ་སྦྲང་རྩི་དེ་དོན་དུ་
གཉེར་བ་ཡིས་མཐོང་ནས་སྦྲང་རྩི་དེ་དང་སྲོག་ཆགས་སྦྲང་མའི་ཚོགས་དེ་དག་དུ་བ་གཏོང་བ་ལ་
སོགས་པའི་ཐབས་ཀྱིས་ཀུན་ནས་རབ་ཏུ་འབྲལ་བར་བྱེད་པ་བཞིན་ཅེས་སོ། །དོན་ནི་དྲང་སྲོང་
ཆེན་པོ་སངས་རྒྱས་ཀྱི་ཤེས་བྱ་ཀུན་མཁྱེན་པའི་སྤྱན་གྱིས་ནི་རིག་པའི་ཁམས་རང་བཞིན་གྱིས་
དག་པ་སྦྲང་རྩི་དང་རོ་གཅིག་པར་འདྲ་བ་འདི་གཟིགས་ནས་ཁམས་དེ་རྟོགས་པར་བྱེད་པ་ལ་སྒྲིབ་
-2 8 4 -



L
|
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
པར་བྱེད་པའི་སྒྲིབ་པ་སྦྲང་མ་དང་འདྲ་བ་རྣམས་གཏན་ནས་རབ་ཏུ་སྤོང་བར་མཛད་པ་ཡིན་ནོ།།
དེ་བཤད་ནི། ཇི་ལྟར་ཤིང་གི་ཡལ་ག་ལ་འཕྱང་བའི་སྦྲང་ཚང་ཟླུམ་པོ་སྦྲང་རྩིས་གང་བ་སྲོག་
ཆགས་བུང་བ་བྱེ་བ་ཕྲག་ཁྲིས་སྟོང་གིས་སྒྲིབ་པ་ཞིག་སྦྲང་རྩི་དོན་དུ་གཉེར་བའི་མིས་མཐོང་ནས་
སྦྲང་མ་དེ་དག་བསལ་ཏེ་ཇི་ལྟར་འདོད་པ་བཞིན་དུ་སྦྲང་རྩིའི་བྱ་བ་བྱེད་པ་དེ་བཞིན་དུ་ལུས་ཅན་
རྣམས་ལ་ཁྱབ་པར་ཡོད་པའི་རང་བཞིན་གྱིས་ཟག་པ་མེད་པའི་ཤེས་པའི་ཁམས་དེ་སྟོང་པ་ཉིད་
དུ་རོ་གཅིག་པས་ན་སྦྲང་མའི་རྩི་དང་འདྲ་ལ། ཉོན་མོངས་པ་རྣམས་ནི་དེ་ལ་སྒྲིབ་པར་བྱེད་པས་ན་
སྦྲང་མ་དང་འདྲའོ། །ཉོན་མོངས་པ་དེ་དག་འཇོམས་པ་ལ་མཁས་པའི་རྒྱལ་བ་ནི་སྦྲང་མ་སེལ་བ་
ལ་མཁས་པའི་སྐྱེས་བུ་བཞིན་སྒྲིབ་པ་སེལ་བར་མཛད་པ་ཡིན་ནོ། ། །
གསུམ་པ་ལ་གཉིས་ལས། མདོར་བསྟན་པ་ལ་དཔེ་ནི། ཇི་ལྟར་སྤུན་པ་དང་ལྡན་པའི་
འབྲས་བུའི་སྙིང་པོ་ནི་མི་རྣམས་ཀྱིས་ནི་འཕྲལ་དུ་ལོངས་སྤྱོད་པའི་བཟའ་བར་མི་འགྱུར་བ་དེས་
ན་ཟས་དང་བཏུང་བ་སོགས་དོན་དུ་གཉེར་བ་གང་ཡིན་པའི་མི་དེ་དག་གིས་ནི་སྤུན་པའི་ཁོང་ནས་
འབྲུ་དེ་འབྱིན་པ་ལྟར་ཞེས་སོ། །དོན་ནི་དེ་བཞིན་དུ་སེམས་ཅན་ལ་ཡོད་པའི་ཉོན་མོངས་ཀྱི་དྲི་མ་
དང་འདྲེས་པ་སྟེ། དེས་བསྒྲིབས་པའི་རྒྱལ་བའི་སྙིང་པོའང་ཇི་སྲིད་དུ་ཉོན་མོངས་པའི་དྲི་མ་དང་
འདྲེས་པ་ལས་མ་གྲོལ་བ་དེ་སྲིད་དུ་རྒྱལ་བའི་མཛད་པ་སྲིད་པ་གསུམ་དུ་མི་བྱེད་དོ། །དེ་བཤད་
པ་ནི། ཇི་ལྟར་འབྲས་ས་ལུ་དང་བྲ་བོ་དང་ནས་ཀྱི་འབྲུའི་སྙིང་པོ་སྤུན་པ་ལས་མ་བྱུང་ཞིང་གྲ་མ་
ཅན་སྤུན་པ་བསལ་བ་ལ་སོགས་པ་ལེགས་པར་མ་བསྒྲུབས་པ་དེ་མི་རྣམས་ཀྱིས་ནི་ལོངས་སྤྱད་
པར་བྱ་བའི་བཟའ་བ་ཞིམ་པོར་མི་འགྱུར་བ་ལྟར་དེ་བཞིན་དུ་སེམས་ཅན་རྣམས་ལ་ཡོད་པའི་
ཆོས་ཀྱི་དབང་ཕྱུག་དེ་བཞིན་གཤེགས་པའི་སྙིང་པོ་ཉོན་མོངས་པའི་སྤྱན་ལས་མ་གྲོལ་བའི་ལུས་
དེ་ཡང་ཉོན་མོངས་པའི་བྲུ་བ་སྟེ་བཀྲེས་པས་ཉེན་པའི་འགྲོ་བ་རྣམས་ཆོས་ཀྱི་དགའ་བའི་རོ་ཞིམ་
པོ་སྟེར་བར་འགྱུར་བ་མ་ཡིན་ནོ། ། །
-
-
• 28 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བཞི་པ་ལ་གཉིས་ལས། མདོར་བསྟན་པ་ལ། དཔེ་ནི་ཇི་ལྟར་མི་ཞིག་གསེབ་ལམ་
ནས་རབ་ཏུ་རྒྱུ་བའི་ཚེ་མི་དེ་ཡིས་གསེར་གྱི་གང་བུ་ཟླུམ་པོ་སྲ་བ་ཞིག་བཤང་གཅི་ལ་སོགས་པའི་
ལྗན་ལྗིན་རུལ་པའི་གནས་སུ་ལྷུང་སྟེ་ནུབ་པར་གྱུར་ལ་ཤིན་ཏུ་སྲ་བའི་ཕྱིར་ཡུན་རིང་པོར་ཡང་མི་
འཇིག་པའི་ཆོས་ཅན་གསེར་དེའི་ལྗན་ལྗིན་གྱི་གསེབ་དེར་སྔར་ཇི་ལྟར་ཡོད་པ་དེ་བཞིན་དུ་ཉམས་
པ་མེད་པར་ལོ་བརྒྱ་ཕྲག་མང་པོ་དག་ཏུ་གནས་པ་ནི་དེ་ལྷའི་མིག་རྣམ་པར་དག་པ་དང་ལྡན་པའི་
ལྷ་ཡིས་ལྗན་ལྗིན་གྱི་གསེབ་དེར་མཐོང་ནས་མི་ཞིག་ལ་མི་གཙང་བའི་གསེབ་འདི་ན་ཡོད་པའི་
གསེར་རིན་ཆེན་མཆོག་འདི་མི་གཙང་བ་རྣམས་སྦྱངས་ཏེ་རིན་ཆེན་གྱི་བསྒྲུབ་པར་བྱ་བའི་རྣ་རྒྱན་
ལ་སོགས་པ་གྱིས་ཤིག་ཅེས་སྨྲ་བ་ལྟར་ཞེས་སོ། །དོན་ནི་དེ་བཞིན་དུ་ཐུབ་པས་མི་གཙང་བ་དང་
འདྲ་བའི་ཉོན་མོངས་པའི་འདམ་དུ་བྱིང་བའི་སེམས་ཅན་གྱི་ཡོན་ཏན་དེ་བཞིན་གཤེགས་པའི་
སྙིང་པོ་འགྲོ་བ་ཐམས་ཅད་ལ་གཟིགས་ནས་ཉོན་མོངས་པའི་འདམ་དེ་དག་པར་བྱ་བའི་ཕྱིར་སྐྱེ་
རྒུ་རྣམས་ལ་དམ་པའི་ཆོས་ཀྱི་ཆུའི་ཆར་འབེབས་སོ། །དེ་བཤད་པ་ནི། ཇི་ལྟར་ལྡན་ལྗིན་རུལ་
བའི་ནང་དུ་ལྷུང་བའི་གསེར་ནི་ལྷ་ཡིས་མཐོང་བར་གྱུར་ནས་དྲི་མ་ཀུན་ཏུ་དག་པར་བྱ་བའི་ཕྱིར་
མཆོག་ཏུ་མཛེས་པའི་གསེར་དེ་མི་འགའ་ཞིག་ལ་ནན་གྱིས་སྟོན་པ་ལྟར། དེ་བཞིན་དུ་རྒྱལ་བས་
ཉོན་མོངས་པའི་མི་གཙང་བ་ཆེན་པོར་ལྷུང་བར་གྱུར་པའི་རྫོགས་པའི་སངས་རྒྱས་ཀྱི་སྙིང་པོ་རིན་
པོ་ཆེ་སེམས་ཅན་རྣམས་ལ་ཡོད་པ་སངས་རྒྱལ་ཀྱིས་གཟིགས་ནས་སྙིང་པོ་དེ་དྲི་མས་དག་པར་བྱ་
བའི་ཕྱིར་ལུས་ཅན་རྣམས་ལ་ཆོས་སྟོན་ཏོ། །
ལྔ་པ་ལ་གཉིས་ལས། མདོར་བསྟན་པ་ལ་དཔེ་ནི། ཇི་ལྟར་མི་དབུལ་པོ་ཞིག་གི་
ཁྱིམ་ནང་གི་སའི་འོག་མི་བདུན་སྲིད་ཙམ་ན་ལོངས་སྤྱད་པས་མི་ཟད་པའི་རིན་པོ་ཆེའི་གཏེར་ནི་
ཡོད་པར་གྱུར་ལ་མི་དེས་གཏེར་དེ་ཡོད་པར་མི་ཤེས་ཤིང་གཏེར་དེ་ཡང་མི་དེ་ལ་ང་འདིར་གནས་
ཤིང་ཡོད་དོ་ཞེས་མི་སྨྲ་བ་ལྟར་ཞེས་སོ། །དོན་ནི་དེ་བཞིན་དུ་སེམས་ཅན་རྣམས་ཀྱི་ཡིད་ཀྱི་ནང་དུ་
- 2 86 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོན་
ཆུད་པའི་དེ་བཞིན་གཤེགས་པའི་སྙིང་པོ་རིན་པོ་ཆེའི་གཏེར་རང་བཞིན་གྱིས་ཉེས་པའི་དྲི་མ་མེད་
ཅིང་ཡོན་ཏན་གསར་དུ་བཞག་པར་བྱ་བ་དང་། སྐྱོན་བསལ་བར་བྱ་བ་མེད་པའི་ཆོས་ཉིད་ཀྱང་
རང་བཞིན་གྱིས་ཡོད་བཞིན་དུ་དེ་མ་རྟོགས་པས་ན་ཡོན་ཏན་གྱི་འབྱོར་པས་དབུལ་བའི་འཁོར་
བའི་སྡུག་བསྔལ་ནི་རྣམ་པ་མང་པོ་དུས་རྒྱུན་དུ་སྐྱེ་རྒུ་འདིས་མྱོང་ངོ་། །དེ་བཤད་པ་ནི། ཇི་ལྟར་
དབུལ་པོའི་ཁྱིམ་གྱི་ནང་གི་ས་འོག་ཏུ་ནི་རིན་ཆེན་གྱི་གཏེར་ཆུད་པར་གྱུར་པ་ན་མི་དེ་ལ་ནི་རིན་
ཆེན་གྱི་གཏེར་དེས་བདག་འདི་ན་ཡོད་ཅེས་བརྗོད་པར་མི་བྱེད་ཅིང་གཏེར་དེ་ནི་ཡོད་པར་མི་
དབུལ་པོ་དེ་ཡིས་ཤེས་པ་མིན་པ་ལྟར་དེ་བཞིན་དུ་ཆོས་ཀྱི་སྐུའི་གཏེར་རང་གི་ཡིད་ཀྱི་ཁྱིམ་ན་
གནས་ཀྱང་མ་རྟོགས་པའི་སེམས་ཅན་དག་ནི་དབུལ་པོ་ལྟ་བུ་སྟེ་སེམས་ཅན་དེ་དག་རྣམས་ཀྱིས་
ཆོས་སྐུ་དེ་མངོན་དུ་གྱུར་པ་ཐོབ་པར་བྱ་བའི་ཕྱིར་འཇིག་རྟེན་དུ་ནི་དྲང་སྲོང་སངས་རྒྱས་རྣམས་
ཡང་དག་པར་བལྟམས་ནས་ཆོས་སྟོན་ཏོ། ། །
དྲུག་པ་ལ་གཉིས་ལས། མདོར་བསྟན་ལ་དཔེ་ནི། ཇི་ལྟར་ཨ་མ་དང་། ནྱ་གྲོ་དྷ་ལ་
སོགས་པའི་ཤིང་གི་འབྲས་བུ་ལ་ཡོད་པའི་ས་བོན་དང་ཤིང་གི་མྱུ་གུ་ལ་སོགས་པ་སྐྱེས་པའི་ནུས་
པ་འཇིག་པ་མེད་པའི་ཆོས་ཅན་ཏེ། རྐྱེན་དང་ཕྲད་པ་དང་མ་ཕྲད་པའི་གནས་སྐབས་ཐམས་ཅད་
ན་ཡང་ཡོད་པ་དེ་རྐྱེན་ས་རྨོས་པ་དང་ཆུ་དང་ལུད་ལ་སོགས་པ་ཚོགས་པ་དང་ལྡན་པ་ལས་རིམ་
གྱིས་ལྗོན་ཤིང་གི་རྒྱལ་པོའི་དངོས་པོར་འགྲུབ་པ་ལྟར་ཞེས་སོ། །དོན་ནི། དེ་བཞིན་དུ་སེམས་
ཅན་རྣམས་ཀྱི་མ་རིག་པ་ལ་སོགས་པ་ཤིང་གི་འབྲས་བུ་ལྟ་བུའི་པགས་སྦུབས་ཀྱི་ནང་དུ་ཆུད་པའི་
སངས་རྒྱས་ཀྱི་ཆོས་བསྐྱེད་པའི་ནུས་པའམ་རིགས་ཁམས་ངོ་བོ་ཉིད་ཀྱིས་དགེ་བ་དེ་ཡང་སྦྱིན་
སོགས་དགེ་བའི་རྐྱེན་དེ་དང་དེ་ལ་བརྟེན་ནས་རིམ་གྱིས་ཐུབ་པའི་རྒྱལ་པོ་སངས་རྒྱས་ཀྱི་དངོས་
པོར་འགྱུར་རོ། །དེ་བཤད་པ་ནི། རླན་པར་བྱེད་པའི་ཆུ་དང་སྨིན་པར་བྱེད་པའི་ཉི་མའི་འོད་དང་།
མི་འདུལ་བའམ་འཕེལ་བར་བྱེད་པའི་རླུང་དང་། རྟེན་པར་བྱེད་པའི་ས་དང་། དེ་དག་གི་ནུས་པ་
- 2 8 7 -



O
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཐོན་པའི་དུས་དང༌། གོ་འབྱེད་པར་བྱེད་པ་ནམ་མཁའི་རྐྱེན་རྣམས་ཀྱིས་ཏ་ལ་དང་ཨ་མ་ལ་
སོགས་པའི་འབྲས་བུའི་སྦུབས་ཀྱི་གསེབ་ནས་ས་བོན་གྱི་ནུས་པ་དེ་ལས་ཤིང་སྐྱེ་བ་ཇི་ལྟ་བ་དེ་
བཞིན་དུ་སེམས་ཅན་རྣམས་ཀྱི་ཉོན་མོངས་པའི་འབྲས་བུའི་པགས་པའི་ནང་དུ་ཆུད་པའི་རྫོགས་
པའི་སངས་རྒྱས་ཀྱི་ས་བོན་ལ་ཡོད་པའི་སངས་རྒྱས་ཀྱི་མྱུ་གུ་ཡང་ཐར་པའི་རྒྱུར་གྱུར་པའི་དགེ་
བའི་རྐྱེན་དེ་དང་དེ་ལ་བརྟེན་ནས་མཐོང་ལམ་དུ་ཆོས་ཉིད་མངོན་སུམ་མཐོང་བས་ན་ཆོས་སྐུའི་མྱུ་
གུ་འཐོན་པ་དང་། སྒོམ་ལམ་དུ་དེ་འཕེལ་བ་དང༌། མཐར་ཕྱིར་པའི་ལམ་དུ་རྫོགས་པར་འགྱུར་
བ་ཡིན་ནོ། །
བདུན་པ་ལ་གསུམ་ལས། མདོར་བསྟན་ལ་དཔེ་ནི། ཇི་ལྟར་རིན་ཆེན་བདུན་ལས་
བྱས་པའི་སྐུ་གཟུགས་གོས་ཧྲུལ་བ་དྲི་ངན་པ་ཅན་གྱིས་བཏུམས་པར་གྱུར་པ་འབྲོག་དགོན་པའི་
ལམ་ན་གནས་པ་མི་རྣམས་ཀྱིས་འགོངས་ཏེ་འགྲོ་བ་གཅིག་ཡོད་པ་དེ་འབྲོག་དགོན་པ་དེ་ན་ཡོད་
པའི་ལྷ་ཡིས་མཐོང་ནས་སྐུ་གཟུགས་དེ་གོས་ངན་པ་དེ་ལས་གྲོལ་བར་བྱ་བའི་ཕྱིར་ལམ་ན་གནས་
པའི་སྐུ་གཟུགས་ཀྱི་དོན་དེ། དེ་ལ་འགོམས་ནས་འགྲོ་བའི་མི་དེ་ལ་སྨྲ་བ་ལྟར་ཞེས་སོ། །དོན་ནི།
དེ་བཞིན་དུ་ཐོག་མ་མེད་པ་ནས་རྣམ་པ་སྣ་ཚོགས་པའི་ཉོན་མོངས་ཀྱི་གོས་ཧྲུལ་གྱིས་བཏུམས་
པའི་བདེ་བར་གཤེགས་པའི་སྙིང་པོའི་དངོས་པོ་ཉིད་ཐ་ན་དུད་འགྲོ་རྣམས་ལ་ཡང་ཡོད་པར་
གཟིགས་ནས་སྐུ་གཟུགས་གོས་ཧྲུལ་ལས་ཐར་བར་བྱེད་པ་དེ་བཞིན་དུ་སྙིང་པོ་དེ་སྒྲིབ་པ་ལས་
ཐར་བར་བྱ་བའི་དོན་དུ་དེའི་ཐབས་སྟོན་པར་མཛད་དོ། །འདིར་འགའ་ཞིག་ལམ་གནས་ཞེས་པ་
ལྷའི་ཁྱད་པར་ལ་སྦྱོར་བ་ནི་དེ་བཞིན་གཤེགས་པའི་སྙིང་པོའི་མདོ་ཉིད་ལས། དེ་བཞིན་གཤེགས་
པའི་སྐུ་རིན་པོ་ཆེ་ལས་བྱས་པ་རས་རུལ་བའི་དུམ་བུས་དཀྲིས་པ་ཡང་རྡོག་ལམ་དེ་ནས་འཕྱན་
ཅིང་འདུག་པ་དང་། མགྲོན་པོ་རྣམས་ཀྱིས་མ་ཤེས་ནས་འགོམས་ཤིང་དོང་ལ་ཞེས་གསུངས་པ་མ་
གཟིགས་པར་གསལ་ལོ། །ཡང་ཐོག་མེད་ཅེས་པའི་གཞུང་ཐོགས་མེད་དུ་བཅོས་ནས་གཟིགས་
- 2 88 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
པའི་ཁྱད་ཆོས་སུ་སྦྱོར་བ་ཡང་མི་རིགས་ཏེ། རིགས་ཀྱི་བུ་དེ་བཞིན་དུ་དེ་བཞིན་གཤེགས་པ་ཡང་
སེམས་ཅན་ཉོན་མོངས་པས་དཀྲི་བས་དཀྲིས་ཏེ་སྨད་པའི་འོས་སུ་གྱུར་ཅིང་། ཡུན་རིང་པོར་
འཁོར་བའི་འབྲོག་དགོན་པ་ན་ཀུན་ཏུ་འཁྱམ་པར་མཐོང་སྟེ། ཞེས་གསུངས་པའི་ཡུན་རིང་པོའི་
དོན་ནི་འདིར་ཐོག་མ་མེད་པ་ཡིན་པས་སོ། །དེ་བཤད་པ་ནི། ཇི་ལྟར་རིན་ཆེན་བདུན་གྱི་རང་
བཞིན་ལས་གྲུབ་པའི་དེ་བཞིན་གཤེགས་པའི་སྐུ་དྲི་ངན་ཅན་གྱི་གོས་ཀྱིས་བཏུམས་པ་ལམ་ན་
གནས་པ་འབྲོག་དགོན་པའི་ལྷའི་མིག་གིས་མཐོང་ནས་གོས་ཧྲུལ་པ་ལས་ཐར་བར་བྱ་བའི་ཕྱིར་
དུ་མི་ལ་འདི་ན་སྐུ་གཟུགས་ཡོད་དོ་ཞེས་སྟོན་པ་ལྟར། དེ་བཞིན་དུ་ཉོན་མོངས་པའི་གོས་ཧྲུལ་
གྱིས་བཏུམས་ཤིང་འཁོར་བའི་ལམ་ན་གནས་པའི་སངས་རྒྱས་ཀྱི་ཁམས་དུད་འགྲོ་ལ་ཡང་ཡོད་
པར་གཟིགས་ནས་དེ་སྒྲིབ་པ་ལས་ཐར་བར་བྱ་བའི་ཕྱིར་རྒྱལ་བ་རྣམས་ཆོས་སྟོན་ཏོ། །
བརྒྱད་པ་ལ་གཉིས་ལས། མདོར་བསྟན་ལ་དཔེ་ནི། ཇི་ལྟར་མི་མོ་གཟུགས་ངན་
ཞིང་དབུལ་ལ། མགོན་སྐྱབས་མེད་པ་འགའ་ཞིག་མི་མགོན་མེད་པའི་ཁྱིམ་གྱི་འདུག་གནས་སུ་
ནི་འདུག་པར་གྱུར་ལ་དེའི་མངལ་གནས་ཀྱིས་འཁོར་ལོ་བསྒྱུར་བའི་རྒྱལ་པོའི་དཔལ་ནི་འཛིན་
པར་བྱེད་པ་ན། བུད་མེད་དེས་རང་གི་ལྟོ་ན་ཡོད་པའི་མིའི་བདག་པོ་དེ་དེར་མི་ཤེས་པ་ལྟར་ཞེས་
སོ༑ །དོན་ནི། སྲིད་པར་སྐྱེ་བའི་གནས་ནི་མགོན་མེད་པའི་ཁྱིམ་བཞིན་དུ་འཇིགས་པ་དང་བཅས་
པ་སྟེ་ཉོན་མོངས་པས་མ་དག་པའི་སེམས་ཅན་རྣམས་ནི་རྒྱལ་པོའི་མངལ་དང་ལྡན་པའི་བུད་མེད་
བཞིན་དུ་མགོན་ཡོད་ཀྱང་མ་རྟོགས་པས་སྡུག་བསྔལ་བའོ། །སེམས་ཅན་དེ་རྣམས་ལ་གང་ཞིག་
ཡོད་པས་མགོན་དང་བཅས་པ་དྲི་མ་མེད་པའི་ཁམས་ནི་བུད་མེད་དེའི་མངལ་ན་གནས་པའི་རྒྱལ་
པོ་ཉིད་བཞིན་ནོ། །དེ་བཤད་པ་ནི། ཇི་ལྟར་བུད་མེད་ལུས་ལ་དྲི་མ་དང་བཅས་པའི་གོས་གྱོན་
ཅིང་མི་སྡུག་པའི་གཟུགས་དང་ལྡན་པ་ཞིག་སའི་བདག་པོ་འཁོར་ལོ་བསྒྱུར་བ་རང་གི་མངལ་ན་
གནས་ཀྱང་དེ་མ་ཤེས་པས་མགོན་མེད་པའི་ཁང་པར་འདུག་ནས་དབུལ་བ་དང་། གཞན་གྱིས་
- 2 8 9 -



，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བརྙས་པ་ལ་སོགས་པའི་སྡུག་བསྔལ་མཆོག་མྱོང་བ་ལྟར། དེ་བཞིན་དུ་བདག་རང་གི་སེམས་ཀྱི་
ནང་ན་གནས་པའི་མགོན་དེ་བཞིན་གཤེགས་པའི་སྙིང་པོ་ཡོད་པར་གྱུར་ཀྱང་མགོན་མེད་སྙམ་
པའི་བློ་དང་ལྡན་པའི་འགྲོ་བ་ཉོན་མོངས་པའི་དབང་གིས་ཡིད་མ་ཞི་བ་རྣམས་སྡུག་བསྔལ་གྱི་
གཞི་ལས་དང་ཉོན་མོངས་པའི་འཁོར་བ་ལ་གནས་སོ། །
དགུ་པ་ལ་གཉིས་ལས། མདོར་བསྟན་ལ་དཔེ་ནི། ཇི་ལྟར་འཇིམ་པའི་ནང་གི་
གསེར་ཞུན་བླུགས་པའི་མིའམ། གླང་པོ་ཆེ་ལ་སོགས་པའི་གཟུགས་ཡན་ལག་ཚང་བས་ན་རྒྱས་
པ་ དྲི་མ་མེད་པས་ན་ཞི་བ་ཕྱི་རོལ་ནས་སའི་རང་བཞིན་འཇིམ་པ་ལ་སོགས་པ་ཅན་དེ་མཐོང་
ནས་གསེར་གྱི་གཟུགས་དེ་ཡོད་པར་ཤེས་པའི་ལྷ་བཟོ་བ་དག་ནང་གི་གསེར་གྱི་གཟུགས་དེ་དག་
པར་སྦྱང་བའི་ཕྱིར་ཕྱི་རོལ་གྱི་སྒྲིབ་གཡོགས་དེ་སེལ་བར་བྱེད་པ་ལྟར་ཞེས་སོ། །དོན་ནི། སེམས་
ཀྱི་ཆོས་ཉིད་རང་བཞིན་གྱིས་འོད་གསལ་བ་ཡིན་ལ། སྒྲིབ་པའི་དྲི་མ་རྣམས་ཀྱང་ནི་རང་བཞིན་
གྱིས་ཡོད་པ་མ་ཡིན་པས་ན་གློ་བུར་བར་ནི་རྣམ་པར་གཟིགས་པར་གྱུར་ནས་རིན་པོ་ཆེའི་
འབྱུང་གནས་ལྟ་བུའི་འགྲོ་བ་རྣམས་འཇིམ་པ་ལྟ་བུའི་སྒྲིབ་པ་དག་ལས་སྦྱང་བའི་སྦྱོང་བར་མཛད་
དོ༑ ༑སུས་ཞེ་ན། བྱང་ཆུབ་མཆོག་སངས་རྒྱས་ཀྱིས་སོ། །དེ་བཤད་པ་ནི། ཇི་ལྟར་དྲི་མེད་གསེར་
འབར་ལས་བྱས་པའི་ནང་དུ་ཆུད་པར་གྱུར་པའི་སྲོག་ཆགས་ཀྱི་གཟུགས་བརྙན་དྲི་མ་མེད་པས་ན་
ཞི་བ་དེའི་རང་བཞིན་ལྷ་བཟོ་བ་མཁས་པས་རིག་ནས་ས་དེ་དག་སེལ་བར་བྱེད་པ་ལྟར་དེ་བཞིན་
དུ་ཀུན་མཁྱེན་གྱིས་དག་པའི་གསེར་དང་འདྲ་བར་རང་བཞིན་གྱིས་ཞི་བའི་ཡིད་ཀྱི་ཆོས་ཉིད་
སེམས་ཅན་ཐམས་ཅད་ལ་ཡོད་པར་མཁྱེན་པར་གྱུར་ནས་སྒྲིབ་པ་དེ་སེལ་བའི་ཐབས་དམ་པའི་
ཆོས་འཆད་པའི་ཚུལ་གྱིས་འཇིམ་པ་སེལ་བའི་བརྡེག་སྤྱད་བྱེད་པ་ལྟ་བུ་བསྒྲུབས་པས་སྙིང་པོ་
རྟོགས་པའི་གེགས་སུ་གྱུར་པའི་སྒྲིབ་པ་དག་ནི་སེལ་བར་མཛད་དོ། །དེ་ལྟར་དཔེ་དགུས་བསྟན་
པའི་དོན་འདི་ནི་ཟབ་པ་བས་ཀྱང་ཆེས་ཟབ་པ། ངེས་པའི་དོན་མཐར་ཐུག་པ་སྟེ། དེའི་ཕྱིར་དེ་
-29 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དག་སྟོན་པའི་དེ་བཞིན་གཤེགས་པའི་སྙིང་པོའི་མདོ་ལས། དཔེ་གཅིག་ཙམ་འཛིན་པ་ལ་སོགས་
པ་བྱེད་པ་དང་། དེ་ཐོས་ནས་རྗེས་སུ་ཡི་རང་ངོ་ཞེས་བརྗོད་པར་བྱེད་པ་ལ་ཡང་བསོད་ནམས་
དཔག་ཏུ་མེད་པ་ཡོད་པར་མདོ་དེ་ཉིད་ལས་གསུངས་ཤིང་། གང་གི་ལམ་ན་མདོ་སྡེ་འདི་ཡོད་པ།།
མི་ཡི་ཁྱུ་མཆོག་ཆོས་ཀྱི་སྒྲོན་མ་འཛིན། །དེ་ནི་ཉི་ཟླ་ལྟ་བུ་ལྟ་བའི་འོས། །འཇིག་རྟེན་མགོན་པོ་ལྟ་
བུར་ཕྱག་བྱའི་འོས། །ཞེས་གསུངས་སོ། ། །
གསུམ་པ་དོན་བསྡུ་བ་ལ། དྲི་མའི་དཔེ་པདྨའི་སྲོག་ཆགས་བུང་བ་དང་། །སྤྱན་པ་
དང་ནི་མི་གཙང་ས། །འབྲས་ཤུན་གོས་ཧྲུལ་བུད་མེད་ཀྱི། །མངལ་དང་སའི་སྒྲུབས་ན་ཡང་།།
ཞེས་སོ། །སྙིང་པོའི་དཔེ་ནི། སངས་རྒྱས་སྦྲང་རྩི་སྙིང་པོ་བཞིན། །གསེར་བཞིན་གཏེར་བཞིན་
ལྗོན་པ་བཞིན། །རིན་ཆེན་སྐུ་དང་འཁོར་ལོ་ཡི། །བསྒྱུར་བ་བཞིན་དང་གསེར་གཟུགས་བཞིན།།
ཞེས་པ་ཡིན་ལ། དོན་ནི་སེམས་ཅན་གྱི་ཁམས་ཀྱི་ཉོན་མོངས་པའི་སྦུབས་རང་བཞིན་གྱིས་ཡོད་
པ་མ་ཡིན་པས་ན་སེམས་ཀྱི་ཆོས་ཉིད་ལ་མ་འབྲེལ་བ་ཐོག་མ་མེད་པ་ནས་ཡོད་པ་དེའི་ནང་ན་
སེམས་ཀྱི་རང་བཞིན་དྲི་མ་མེད་པ་ནི་ཐོག་མ་མེད་པ་ནས་ཡོད་པ་ཡིན་པར་བརྗོད་དོ། །གཉིས་པ་
དཔེ་དེ་རྣམས་ཀྱི་མཚོན་པའི་དོན་བཤད་པ་ལ་གཉིས་ཏེ། དྲི་མ་དང༌། སྙིང་པོའི་རང་བཞིན་ནོ།།
དང་པོ་ལ་བཞི་སྟེ། དྲི་མ་དགུ་ངོས་བཟུང་བ། དེ་དག་གང་ཟག་གང་ལ་ཡོད་བསྟན་པ། དཔེ་དོན་
ཆོས་མཐུན་སྦྱར་བ། དོན་བསྡུ་བའོ། །དང་པོ་ནི། བྱིས་པ་འདོད་པ་ལ་འདོད་ཆགས་དང་བྲལ་
བའི་རྒྱུད་ལ་ཡོད་པ། མི་གཡོ་བའི་ལས་ཀུན་ནས་བསླང་སྟེ། ཁམས་གོང་མ་གཉིས་སུ་འཕེན་
པར་བྱེད་པ། འཇིག་རྟེན་ལས་འདས་པའི་ལམ་གྱིས་གཞོམ་པར་བྱ་བ་འདོད་ཆགས་དང་ཞེ་སྡང་
དང༌། དེ་ཁོ་ན་ཉིད་ལ་རྨོངས་པའི་གཏི་མུག་བག་ལ་ཉལ་གྱི་མཚན་ཉིད་ཉོན་མོངས་པ་གསུམ་དང་།
འདོད་པ་ལས་འདོད་ཆགས་དང་མ་བྲལ་བའི་བྱིས་པའི་རྒྱུད་ལ་ཡོད་པ། བསོད་ནམས་དང་
བསོད་ནམས་མ་ཡིན་པའི་འདུ་བྱེད་ཀུན་ནས་བསླང་སྟེ། གོ་རིམ་བཞིན་དུ་འདོད་ཁམས་ཀྱི་བདེ་
-
E
-29 1 -



，
，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འགྲོ་དང་ངན་འགྲོར་འཕེན་པར་བྱེད་པ་མི་སྡུག་པ་ལ་སོགས་པ་བསྒོམས་པས་གཞོམ་པར་བྱ་བ་
དུག་གསུམ་པོ་དེའི་ཀུན་ནས་ལྡང་བ་སྟེ་མངོན་གྱུར་དྲག་པོ་དང་། ཉན་རང་དགྲ་བཅོམ་གྱི་རྒྱུད་ལ་
ཡོད་པ་ཟག་པ་མེད་པའི་ལས་ཀུན་ནས་བསླང་སྟེ་ཡིད་ཀྱི་རང་བཞིན་ལུས་འཕེན་པར་བྱེད་པ།
སངས་རྒྱས་ཀྱི་ཡེ་ཤེས་ཀྱིས་གཞོམ་པར་བྱ་བ་མ་རིག་པའི་བག་ཆགས་ཀྱི་ས་དང་
། སོ་སྐྱེ་སློབ་
པའི་རྒྱུད་ལ་ཡོད་པའི་ཕྱིར་མཐོང་ལམ་དང་འཕགས་པ་སློབ་པའི་རྒྱུད་ལ་ཡོད་པ་སྒོམ་ལམ་ཙམ་
གྱིས་སྤང་བར་བྱ་བ་དང༌། མ་དག་པ་ས་བདུན་ལ་ཡོད་པའི་རྒྱུད་ལ་བརྟེན་པ་དང་། དག་པའི་ས་
གསུམ་ལ་བརྟེན་པའི་དྲི་མ་གཉིས་ནི་ཁྱད་པར་ཐེག་ཆེན་སྒོམ་ལམ་གྱིས་སྤང་བར་བྱ་བ་སྟེ། དྲི་
མའི་རིགས་ཀྱི་དབྱེ་བ་རྣམ་པ་དགུ་པོ་པདྨའི་སྦུབས་ལ་སོགས་པའི་དཔེ་དགུས་ནི་རབ་ཏུ་བསྟན་
ཏེ་ཉེ་བའི་ཉོན་མོངས་པའི་སྦུབས་ཀྱི་གསལ་བའི་དབྱེ་བས་དབྱེ་བ་མཐའ་ལས་འདས་ཏེ་གྲངས་
མེད་དོ། །དེ་ལྟར་ན་འདིར་གྲངས་དགུར་བྱེད་པ་མི་རིགས་སོ་ཞེ་ན། འདིར་བཤད་པའི་ཆགས་
སོགས་ཉོན་མོངས་པ་དགུ་པོ་འདི་ནི་དགོས་པ་ལ་ལྟོས་ནས་ཉོན་མོངས་པ་རྣམས་ཀྱི་རིགས་
མདོར་བསྡུས་ནས་གོ་རིམ་བཞིན་དུ་པདྨའི་སྦུབས་ལ་སོགས་པའི་དཔེ་དགུ་པོ་དག་གིས་ཡང་དག་
པར་བསྟན་པ་ཡིན་ལ། དེ་དག་རེ་རེ་ལ་ཡང་གསལ་བའི་དབྱེ་བ་གྲངས་མེད་པས་དེ་གཉིས་མི་
འགལ་ལོ། ཁ་ཅིག་ཚིགས་བཅད་འདི་འགྲེལ་པ་ཡིན་ཞེས་ཟེར་རོ། །
གཉིས་པ་ལ། དྲི་མ་དགུ་པོ་འདི་དག་གིས་གོ་རིམ་བཞིན་དུ་བྱིས་པ་རྣམས་བཞི་
དང་དགྲ་བཅོམ་པ་རྣམས་གཅིག་དང་། སློབ་པ་རྣམས་གཉིས་དང་། བློ་ལྡན་རྣམས་གཉིས་ཀྱིས་
མ་དག་པ་ཉིད་དོ། །དྲི་མ་དེ་དག་གང་ཟག་དེ་རྣམས་ལ་སོ་སོར་གནས་ཀྱི། ཕན་ཚུན་གཞན་ལ་
མེད་པ་ནི་མ་ཡིན་ནོ། །གསུམ་པ་ནི། ཇི་ལྟར་པདྨ་ནི་རྒྱུ་ངན་པ་འདམ་རྫབ་ལས་སྐྱེ་སྟེ། དང་པོ་
མདུན་དུ་གྱུར་པ་ན་ཁ་དོག་གསལ་བ་ལ་སོགས་པས་ཡིད་དགའ་བར་བྱེད་པ་དང༌། ཕྱི་ནས་
རྙིངས་ཏེ་དགའ་བ་མེད་པར་གྱུར་པ་དེ་བཞིན་དུ་འདོད་ཆགས་བག་ལ་ཉལ་གྱི་དགའ་བ་དེ་ཡང་རྒྱུ་
-29 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡
ཚུལ་བཞིན་མ་ཡིན་པ་ཡིད་ལ་བྱེད་པ་ལས་བྱུང་ཞིང་། མངོན་དུ་གྱུར་པ་ན་དགའ་བ་དང༌། ཕྱིས་
དགའ་བ་དེ་མེད་པར་འགྱུར་བས་པདྨ་བཞིན་ནོ། །ཇི་ལྟར་སྲོག་ཆགས་སྦྲང་མ་ནི་ཤིན་ཏུ་འཁྲུག་
སྟེ་མདུང་བརྡེག་པས་གཞན་ལ་སྡུག་བསྔལ་བསྐྱེད་པ་ལྟར་དེ་བཞིན་དུ་ཞེ་སྡང་སྐྱེས་པ་ན་རང་གི་
སྙིང་ལ་སྡུག་བསྔལ་སྐྱེད་པར་བྱེད་དོ། །ཇི་ལྟར་འབྲས་ལ་སོགས་པའི་སྙིང་པོ་ནི་ཕྱི་རོལ་སྤུན་པས་
བསྒྲིབས་པ་ལྟར། དེ་བཞིན་དུ་སྙིང་པོའི་དོན་ཆོས་ཉིད་མཐོང་བ་ལ་མ་རིག་པའི་སྒོ་ངའི་སྦུབས་
ཀྱིས་བསྒྲིབས་སོ། །ཇི་ལྟར་མི་གཙང་བ་དེས་འབྲས་བུ་དྲི་ང་བ་བསྐྱེད་པས་བློ་དང་མི་མཐུན་པ་དེ་
བཞིན་ནོ། །འབྲས་བུ་ངན་པ་སྐྱེས་བུ་ཆགས་པ་དང་བཅས་པ་རྣམས་ཀྱི་འདོད་པ་བསྟེན་པར་བྱེད་
པའི་རྒྱུ་ཡིན་པའི་ཕྱིར་དུག་གསུམ་ཀུན་ནས་སྡང་བ་དྲག་པོ་ནི་མི་གཙང་བ་དང་འདྲའོ། །ཇི་ལྟར་
ནོར་གྱི་གཏེར་ས་ཡིས་བསྒྲིབས་པས་ན་དེ་ཡོད་པར་མི་ཤེས་པས་གཏེར་དེ་མི་མཐོང་བ་ལྟར། དེ་
བཞིན་དུ་སྐྱེ་བོ་རྣམས་ལ་རང་བྱུང་དེ་བཞིན་གཤེགས་པའི་སྙིང་པོ་ཉིད་ཡོད་པ་དེ་མ་རིག་པའི་བག་
ཆགས་ཀྱི་ས་ཡིས་བསྒྲིབས་སོ། །ཇི་ལྟར་སྨྱུག་གུ་ལ་སོགས་པ་རིམ་གྱིས་སྐྱེས་པས་ས་བོན་གྱི་ཤུན་
པ་གཅོད་ཅིང་ཉམས་པར་བྱེད་པ་ལྟར་དེ་བཞིན་དུ་དེ་ཁོ་ན་ཉིད་མངོན་སུམ་དུ་མཐོང་བའི་སྐད་
ཅིག་མ་བཅུ་དྲུག་རིམ་གྱིས་སྐྱེས་པ་ཡིས་མཐོང་སྤང་རྣམས་ནི་ལྡོག་པར་འགྱུར་རོ། །འཕགས་
པའི་མཐོང་ལམ་དང་འབྲེལ་བ་ལས་འཇིག་ཚོགས་ལ་ལྟ་བ་ཀུན་བཏགས་ཀྱི་ཉོན་མོངས་པའི་
སྙིང་པོ་སྟེ་རགས་པ་རྣམས་བཅོམ་པ་རྣམས་ཀྱི་ལྷག་མ་སྒོམ་སྤང་སྒོམ་ལམ་གྱི་ཡེ་ཤེས་ཀྱི་སྤང་
བྱར་གྱུར་པ་རྣམས་གོས་ཧྲུལ་དང་འདྲ་སྟེ། རགས་པ་ཟད་པའི་ལྷག་མ་ཡིན་པའི་ཕྱིར་རམ། ཡང་
ན་འཇིག་ཚོགས་ལ་ལྟ་བ་ལྷན་སྐྱེས་ཀྱི་དྲི་མར་ཤིན་ཏུ་ཞེན་པས་ན་གོས་ཧྲུལ་དྲི་མ་ཅན་དང་
མཚུངས་པར་བསྟན་ཏེ། མངོན་པ་ཀུན་ལས་བཏུས་ཀྱི་འགྲེལ་པར། འཇིག་ཚོགས་ལ་ལྟ་བ་ལྷན་
སྐྱེས་སྤང་དཀའ་བའི་དཔེར་གོས་དྲི་མ་ཅན་དུ་གྱུར་པ་ཞེས་འབྱུང་བ་བཞིན་ནོ། །མ་དག་ས་བདུན་
ལ་བརྟེན་པའི་དྲི་མ་རྣམས་ནི་རྣམ་པར་མི་རྟོག་པའི་ཡེ་ཤེས་ལྷུན་གྱིས་གྲུབ་པ་ལ་སྒྲིབ་པས་ན་
• 29 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
མངལ་སྦུབས་ཀྱི་དྲི་མ་དག་དང་མཚུངས་ལ། མངལ་སྦྱབས་དང་བྲལ་བ་འདྲ་བའི་ས་བརྒྱད་པའི་
རྣམ་པར་མི་རྟོག་པའི་ཡེ་ཤེས་ནི་འབད་རྩོལ་ལ་མི་ལྟོས་པས་ན་རྣམ་པར་སྨིན་པ་བཞིན་ནམ།
རྣམ་པར་སྨིན་པའི་འབྲས་བུ་རྒྱལ་པོའི་ལུས་བཙས་པ་བཞིན་ནོ། །དག་པའི་ས་གསུམ་དང་རྗེས་
སུ་འབྲེལ་བའི་དྲི་མ་རྣམས་ནི་མྱུར་དུ་སྤོང་བར་ནུས་པས་ན་གསེར་ལ་ས་འདམ་གྱིས་གོས་པ་
བཞིན་དུ་ཤེས་པར་བྱ་སྟེ་དེ་ནི་བདག་ཉིད་ཆེན་པོ་ས་བཅུ་རྒྱུན་མཐའི་རྡོ་རྗེ་ལྟ་བུའི་ཏིང་ངེ་འཛིན་
གྱིས་གཞོན་པར་བྱ་བ་ཡིན་ནོ། །བཞི་པ་དོན་བསྡུ་བ་ནི་དེ་ལྟར་ཆགས་སོགས་དྲི་མ་དགུ་པདྨ་ལ་
སོགས་པ་དག་དང་མཚུངས་ཞེས་སོ། །
སྙིང་པོའི་རང་བཞིན་ལ་གཉིས་ལས། མདོར་བསྟན་པ་ནི། རང་བཞིན་གསུམ་གྱིས་
བསྡུས་པའི་ཁམས་སངས་རྒྱས་སོགས་དང་ཆོས་མཚུངས་སོ་ཞེས་བསྟན་ནས། རང་བཞིན་
གསུམ་པོ་གང་ཞེ་ན་ཁམས་འདིའི་རང་བཞིན་ཆོས་སྐུ་དང་དེ་བཞིན་ཉིད་དང་རིགས་ཀྱང་སྟེ་
གསུམ་པོ་དེ་ནི་གོ་རིམ་བཞིན་དུ་དཔེ་གསུམ་དང་གཅིག་དང་ནི་ལྔ་རྣམས་ཀྱིས་ནི་ཤེས་པར་བྱ་
ཞེས་སོ། །རྒྱས་པར་བཤད་པ་ལ་གསུམ་སྟེ། དཔེ་གསུམ་གྱིས་ཆོས་སྐུ་དང༌། གཅིག་གིས་དེ་
བཞིན་ཉིད་དང་ལྔས་རིགས་འབྲས་བུ་དང་བཅས་པ་མཚོན་པའོ། །དང་པོ་ལ་གཉིས་ཏེ། ཆོས་
སྐུའི་དབྱེ་བ་དང་། དེ་དཔེ་གསུམ་དང་ཆོས་མཐུན་པར་སྟོན་པའོ། །དང་པོ་ནི་ཆོས་ཀྱི་སྐུ་ནི་རྟོགས་
པ་དང་བསྟན་པ་རྣམ་པ་གཉིས་སུ་ཤེས་པར་བྱ་སྟེ། ཆོས་ཀྱི་དབྱིངས་ཤིན་ཏུ་རྣམ་པར་དག་པ་བློ་
བུར་གྱི་དྲི་མ་མེད་པ་སངས་རྒྱས་རྣམས་ཀྱི་སོ་སོ་རང་གིས་རིག་པར་བྱ་བ་ནི་རྟོགས་པའི་ཆོས་ཀྱི་
སྐུ་དང་། ཆོས་ཀྱི་དབྱིངས་རྟོགས་པ་དེའི་རྒྱུ་མཐུན་གྱི་འབྲས་བུ་གཞན་གྱིས་ཆོས་སྐུ་རྟོགས་པར་
འགྱུར་བའི་རྒྱུ་དོན་དམ་པའི་དབང་དུ་བྱས་ཏེ། དེའི་ཚུལ་སྙིང་པོའི་དོན་འབའ་ཞིག་སྟོན་པ་དང་།
ཀུན་རྫོབ་ཀྱི་བདེན་པའི་དབང་དུ་བྱས་ནས་མདོ་དང་དབྱངས་ཀྱིས་སྙད་པ་དང་། ལུང་དུ་བསྟན་
པ་དང་། ཚིགས་སུ་བཅས་པ་དང་། ཆེད་དུ་བརྗོད་པ་དང༌། གླེང་གཞི་དང༌། རྟོགས་པ་བརྗོད་པ་
-29 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དང༌། དེ་ལྟ་བུ་བྱུང་བ་དང༌། སྐྱེས་པ་རབས་དང༌། ཤིན་ཏུ་རྒྱས་པ་དང་། རྨད་དུ་བྱུང་བ་དང༌།
གཏན་ལ་ཕབ་པའི་སྡེའི་སྒོ་ནས་ཐབས་སྣ་ཚོགས་རྣམ་པར་འཇོག་པའི་ཚུལ་སྟོན་པའོ། །
གཉིས་པ་ནི། སངས་རྒྱས་ཀྱི་རྟོགས་པའི་ཆོས་སྐུ་འདི་འཇིག་རྟེན་ཐམས་ཅད་ལས་
འདས་པའི་ཕྱིར་འཇིག་རྟེན་ན་འདི་ལ་འདྲ་བའི་དཔེ་ནི་མི་དམིགས་པ་དེ་བཞིན་གཤེགས་པ་ཉིད་
དང་། ཆོས་སྐུའི་ངོ་བོ་ཁམས་རང་བཞིན་གྱིས་རྣམ་དག་སེམས་ཅན་ཐམས་ཅད་ལ་ཁྱབ་པར་ཡོད་
པ་དེ་འདྲ་བ་ཉིད་དུ་བསྟན་པ་ཡིན་ནོ། །བསྟན་པའི་ཆོས་སྐུ་ལ་དོན་དམ་པའི་བདེན་པ་རྟོགས་པར་
དཀའ་བས་ན་ཕྲ་མོ་ཟབ་མོའི་ཚུལ་སྟོན་པ་ནི་བརྗོད་བྱ་སྟོང་པ་ཉིད་དུ་རོ་གཅིག་པའི་ཕྱིར། སྦྲང་རྩི་
མངར་བར་རོ་གཅིག་པ་བཞིན་ཏེ་ཐབས་རྒྱ་ཆེན་པོ་རྣམ་པ་སྣ་ཚོགས་འཇོག་པའི་ཚུལ་སྟོན་པ་ནི།
ཤུན་པ་སྣ་ཚོགས་པའི་སྦུབས་ན་སྙིང་པོ་ཡོད་པ་དེ་འབྱིན་པ་བཞིན་དུ། ཐབས་སྣ་ཚོགས་དེ་དག་
གིས་སོ་སོར་ཉོན་མོངས་པའི་སྦུབས་སྣ་ཚོགས་དེ་དག་བསལ་དགོས་པར་ཤེས་པར་བྱའོ། །དེ་
ལྟར་དཔེ་གསུམ་གྱི་སྒོ་ནས་དེ་བཞིན་གཤེགས་པའི་ཆོས་སྐུས་སེམས་ཅན་ཐམས་ཅད་ལ་ཁྱབ་
པས་ན་སེམས་ཅན་ཐམས་ཅད་དེ་བཞིན་གཤེགས་པའི་སྙིང་པོ་ཅན་ཞེས་བསྟན་ཏོ། །དེ་བཞིན་
གཤེགས་པའི་ཆོས་སྐུ་ལས་ཕྱི་རོལ་ཏུ་གྱུར་པའི་སེམས་ཅན་འགའ་ཡང་མེད་དེ། མདོ་སྡེ་རྒྱན་
ལས། ཇི་ལྟར་ནམ་མཁའ་གཟུགས་གྱུར་ཀུན་ཏུ་སོང་། །དེ་བཞིན་དེ་ཡང་སེམས་ཅན་ཚོགས་
ཀུན་སོང་ཞེས་སོ། །གཉིས་པ་ནི། མི་གཙང་བའི་གསེབ་ཀྱི་གསེར་དེ་མི་འགྱུར་བ་ལྟར། གནས་
སྐབས་གསུམ་དུ་རང་བཞིན་འགྱུར་བ་མེད་པ་དང་ལས་སུ་རུང་བ་ལྟར་ཡོན་ཏན་ཐམས་ཅད་རང་
ཆས་སུ་ཡོད་པས་དགེ་བ་དང་། དྲི་མ་མེད་པ་ལྟར་དང་པོ་ཉིད་ནས་རང་བཞིན་རྣམ་པར་དག་པའི་
ཕྱིར་དེ་བཞིན་ཉིད་འདི་གསེར་གྱི་ནི་གཟུགས་དང་མཚུངས་པར་བརྗོད་པ་ཡིན་ནོ། །དཔེ་འདིས་
དེ་བཞིན་ཉིད་ལ་དབྱེར་མེད་པའི་དབང་དུ་བྱས་ནས་དེ་བཞིན་གཤེགས་པའི་དེ་བཞིན་ཉིད་
སེམས་ཅན་གྱི་སྙིང་པོ་ཡིན་ནོ། །ཞེས་བསྟན་པ་ཡིན་ནོ། །སེམས་ཀྱི་རང་བཞིན་རྣམ་པར་དག་པ་
-29 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གཉིས་སུ་མེད་པའི་ཆོས་ཉིད་ཉེ་བར་བཟུང་ནས། ཡེ་ཤེས་སྣང་བ་རྒྱན་གྱི་མདོ་ལས། འཇམ་
དཔལ་དེ་བཞིན་གཤེགས་པ་ནི་བདག་གི་ཉེ་བར་ལེན་པའི་གཞི་རྩ་ཡོངས་སུ་མཁྱེན་པས་བསྲུང་
བར་མཛད་དེ། བདག་རྣམ་པར་དག་པས་སེམས་ཅན་རྣམ་པར་དག་པར་རྟོགས་སོ། །བདག་
རྣམ་པར་དག་པ་གང་ཡིན་པ་དང་། སེམས་ཅན་རྣམ་པར་དག་པ་གང་ཡིན་པ་འདི་ནི་གཉིས་སུ་
མེད་དེ་གཉིས་སུ་བྱར་མེད་དོ་ཞེས་གསུངས་ཤིང་། མདོ་སྡེ་རྒྱན་ལས། དེ་བཞིན་ཉིད་འདི་ཐམས་
ཅད་ལ། ཁྱད་པར་མེད་ཀྱང་དག་གྱུར་པ། །དེ་བཞིན་གཤེགས་ཉིད་དེ་ཡི་ཕྱིར། །འགྲོ་ཀུན་དེ་ཡི་
སྙིང་པོ་ཅན། །ཞེས་པ་དང་། ཀླུ་སྒྲུབ་ཀྱིས། བྱང་ཆུབ་རིང་མིན་ཉེ་བའང་མིན། །འགྲོ་མིན་འོང་
བའང་མ་ཡིན་ཏེ། །ཉོན་མོངས་འགྱུར་མིན་འདི་ཉིད་ལ། །མཐོང་བ་དང་ནི་མ་མཐོང་ཡིན་ཅེས་སོ།།
གསུམ་པ་ལ་གཉིས་ཏེ། རིགས་དཔེ་གཉིས་དང༌། དེའི་འབྲས་བུ་དཔེ་གསུམ་དང་
ཆོས་མཐུན་པར་བསྟན་པའོ། །དང་པོ་ནི། རིན་པོ་ཆེའི་གཏེར་དང་པོ་ཉིད་ནས་རིན་པོ་ཆེའི་རང་
བཞིན་དུ་གནས་པ་འབྲས་བུའི་ཤིང་རྐྱེན་གྱིས་གསོས་པས་རིམ་གྱིས་རྒྱས་པ་བཞིན་དུ་སངས་
རྒྱས་ཀྱི་རིགས་དེ་ཡང་རྣམ་པ་གཉིས་སུ་ཤེས་པར་བྱ་སྟེ། ཐོག་མ་མེད་པའི་དུས་ནས་རང་བཞིན་
གྱིས་གནས་པ་དང་དེ་ཐར་པའི་རྒྱུར་གྱུར་པའི་དགེ་བ་ཡང་དག་པར་བླངས་པ་གསོས་པ་རྒྱས་
པའི་རིགས་ཏེ། དེ་ནི་ནུས་པ་བརྟས་པ་ཡིན་པས་སྔ་མ་བས་མཆོག་ཉིད་དོ། །གཉིས་པ་ལ་གཉིས་
ལས། འབྲས་བུའི་དབྱེ་བ་ནི། རིགས་འདི་གཉིས་ལས་སངས་རྒྱས་ཀྱི་སྐུ་གསུམ་ཐོབ་པར་འདོད་
པ་ཡིན་ནོ། །ཇི་ལྟར་ཞེ་ན། དང་པོ་རང་བཞིན་གྱི་རིགས་ཀྱིས་སྐུ་དང་པོ་ཆོས་སྐུ་ཐོབ་སྟེ་དྲི་མས་
དག་པ་ཉིད་ཆོས་སྐུ་ཡིན་པའི་ཕྱིར་རོ། །གཉིས་པ་ཡང་དག་པར་བླངས་པ་ཡིས་ནི་སྐུ་ཕྱི་མ་
གཟུགས་སྐུ་གཉིས་ཐོབ་པ་ཡིན་ཏེ། ཐར་པའི་རྒྱུར་གྱུར་པའི་དགེ་བ་བསྒྲུབས་ཤིང་སྨོན་ལམ་
བཏབ་པས་སངས་རྒྱས་པ་ན་གདུལ་བྱ་ཉེ་བ་དང་རིང་བ་ལ་གཟུགས་སྐུ་གཉིས་སུ་སྣང་བའི་ཕྱིར་
རོ༑ །དེ་དཔེ་གསུམ་དང་མཚུངས་པར་བསྟན་པ་ནི། ངོ་བོ་ཉིད་ཀྱི་སྐུ་རང་བཞིན་གྱིས་མཛེས་པ་
-29 6 -



，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡།
ན་རིན་པོ་ཆེའི་སྐུ་དང་འདྲ་བར་ཤེས་པར་བྱ་སྟེ་ཡོན་ཏན་རང་བཞིན་གྱིས་ལྡན་པ་ཡིན་གྱི། རྐྱེན་
གྱིས་གསར་དུ་བྱས་པ་མིན་པའི་ཕྱིར་དང་། སྟོབས་ལ་སོགས་པ་སངས་རྒྱས་ཀྱི་ཡོན་ཏན་རིན་པོ་
ཆེ་རྣམས་ཀྱི་གཏེར་དུ་གྱུར་པ་ཡིན་པའི་ཕྱིར་རོ། །ཐེག་ཆེན་གྱི་ཆོས་ཆེན་པོའི་རྒྱལ་སྲིད་ཆེན་པོ་
དང་ལྡན་པའི་ཕྱིར། རྫོགས་ལོངས་སྤྱོད་པའི་སྐུ་ནི་འཁོར་ལོ་བསྒྱུར་བ་བཞིན་ནོ། །ལོངས་སྐུ་
གྲུབ་པས་གདུལ་བྱའི་བློ་ངོར་སྤྲུལ་སྐུ་གཟུགས་བརྙན་ལྟར་འཆར་བས་ན་ལོངས་སྐུའི་གཟུགས་
བརྙན་གྱི་རང་བཞིན་ཡིན་པའི་ཕྱིར། སྤྲུལ་པའི་སྐུ་ནི་གསེར་ལས་བྱས་པའི་སྲོག་ཆགས་ཀྱི་
གཟུགས་བརྙན་ལྟ་བུ་ཡིན་ནོ། །དེ་ལྟར་སངས་རྒྱས་ཀྱི་སྐུ་གསུམ་གྱི་རྒྱུ་ཡིན་པས་ན་ཁམས་ལ་
རིགས་ཞེས་བྱ་ཞིང་། དེ་ཡོད་པས་ན་སེམས་ཅན་ཐམས་ཅད་དེ་བཞིན་གཤེགས་པའི་སྙིང་པོ་ཡོད་
པར་བསྟན་པ་ཡིན་ཏེ། ཆོས་མངོན་པའི་མདོ་ལས། ཐོག་མ་མེད་པ་དུས་ཀྱི་ཁམས། །ཆོས་རྣམས་
ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་དང་། །མྱ་ངན་འདས་པ་ཐོབ་པར་འགྱུར།།
ཞེས་སོ། །དེ་ལ་ཇི་ལྟ་ན་ཐོག་མ་མེད་པ་ཡིན་ཞེ་ན། དཔལ་ཕྲེང་གི་མདོ་ལས། དེ་བཞིན་གཤེགས་
པའི་སྙིང་པོའི་དབང་དུ་མཛད་ནས། སྔོན་གྱི་མཐའ་མི་དམིགས་སོ་ཞེས་གསུངས་པའི་ཕྱིར་རོ།
ཁམས་ཞེས་བྱ་བ་ནི་དེ་ལས། བཅོམ་ལྡན་འདས་དེ་བཞིན་གཤེགས་པའི་སྙིང་པོ་གང་ལགས་པ་
འདི་ནི་འཇིག་རྟེན་ལས་འདས་པའི་སྙིང་པོ་རང་བཞིན་གྱིས་ཡོངས་སུ་དག་པའི་ཆོས་ཀྱི་སྙིང་པོ་
ཞེས་སོ། །འཁོར་འདས་ཀྱི་ཆོས་ཀུན་གྱི་གནས་ཡིན་པར་ཡང་། དེ་ལས། དེ་བཞིན་གཤེགས་
པའི་སྙིང་པོ་ནི་འབྲེལ་བ། རྣམ་པར་དབྱེ་བ་མེད་པ། འབྲལ་མི་ཤེས་པ། འདུས་མ་བྱས་པའི་ཆོས་
རྣམས་ཀྱི་གནས་དང༌། གཞི་དང༌། རྟེན་ལགས་ལ། བཅོམ་ལྡན་འདས་དེ་བཞིན་གཤེགས་པའི་
སྙིང་པོ་ནི་མ་འབྲེལ་བ། རྣམ་པར་དབྱེ་བ་དང་བཅས་པ། འབྲལ་ཤེས་པ། འདུས་བྱས་ཀྱི་ཆོས་
རྣམས་ཀྱི་ཡང་གཞི་དང་རྟེན་དང་གནས་ལགས་སོ། །ཞེས་སོ། །དེ་ཡོད་པས་ན་འགྲོ་ཀུན་ཡོད་པ་
ནི༑ དེ་ལས། བཅོམ་ལྡན་འདས་དེ་བཞིན་གཤེགས་པའི་སྙིང་པོ་མཆིས་ན་དེ་ལ་འཁོར་བ་ཞེས་
- 2 9 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཚིག་གིས་བཏགས་པ་ལགས་སོ། །མྱ་ངན་འདས་པ་ཐོབ་པར་འགྱུར་བ་ནི། བཅོམ་ལྡན་འདས་དེ་
བཞིན་གཤེགས་པའི་སྙིང་པོ་མ་མཆིས་ན་སྡུག་བསྔལ་ལ་ཡང་ཡིད་འབྱུང་བར་མི་འགྱུར་ཞེས་
སོགས་སྔར་བཞིན་ནོ། ། །
བཞི་པ་ཁམས་དེ་རྟོགས་པར་དཀའ་བའི་ཚུལ་ལ་གསུམ་ལས། སྙིང་པོ་གང་ཟག་
བཞིས་མི་རྟོགས་པའི་ཚུལ། སྙིང་པོའི་རང་བཞིན་གཏན་ལ་དབབ་པ། དེ་བསྟན་པའི་དགོས་
པའོ། །དང་པོ་ནི། གཞིའི་དུས་ན་ཡོན་ཏན་རང་ཆས་ཀྱིས་གྲུབ་པ་དང༌། འབྲས་བུའི་དུས་ན་སློབ་
དཔོན་གཞན་ལ་མ་བརྟེན་པས་ན་རང་བྱུང་སངས་རྒྱས་རྣམས་ཀྱི་སྙིང་པོ་དོན་དམ་པ་དེ་སེམས་
ཅན་ཐམས་ཅད་ལ་དུས་ཐམས་ཅད་ཀྱི་ཚེ་ཡོད་པར་མདོ་ལས། རིགས་ཀྱི་བུ་འདི་ནི་ཆོས་རྣམས་
ཀྱི་ཆོས་ཉིད་དེ། དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་སྟེ། སེམས་ཅན་འདི་
དག་ནི་རྟག་ཏུ་དེ་བཞིན་གཤེགས་པའི་སྙིང་པོ་ཅན་ནོ་ཞེས་པ་ལ་སོགས་པ་བཅོམ་ལྡན་འདས་ཀྱི་
གསུང་ལ་ཡིད་ཆེས་པའི་དད་པ་ཉིད་ཀྱིས་རྟོགས་པར་བྱ་བ་ཡིན་ཏེ། ལྷག་མ་ཉན་ཐོས་ཞེས་
སོགས་གསུངས་པ་བཞིན་ནོ། །དཔེར་ན་ཉི་མའི་དཀྱིལ་འཁོར་འོད་འབར་བ་ཡིན་ཡང་རང་ལ་
མིག་མེད་པས་ན་དེ་མཐོང་བ་མེད་པ་བཞིན་དུ། དེ་བཞིན་གཤེགས་པའི་སྙིང་པོ་ཡོན་ཏན་ཐམས་
ཅད་ཀྱི་འོད་འབར་བ་ཡིན་ཡང་། སོ་སྐྱེ་དང་ཉན་ཐོས་དང་རང་རྒྱལ་དང་ཐེག་པ་ལ་གསར་དུ་
ཞུགས་པའི་བྱང་སེམས་དང་བཞིས་མི་མཐོང་སྟེ་དཔལ་ཕྲེང་གིས་ཞུས་པའི་མདོ་ལས། བཅོམ་
ལྡན་འདས་དེ་བཞིན་གཤེགས་པའི་སྙིང་པོ་འདི་ནི་འཇིག་ཚོགས་ལ་ལྟ་བར་ལྷུང་བ་རྣམས་དང་།
ཕྱིན་ཅི་ལོག་ལ་མངོན་པར་དགའ་བ་རྣམས་དང་། སྟོང་པ་ཉིད་ལ་སེམས་གཡེངས་པ་རྣམས་ཀྱི་
སྤྱོད་ཡུལ་མ་ལགས་སོ་ཞེས་སོ། །དེ་ལ་འཇིག་ཚོགས་ལ་ལྟ་བར་ལྷུང་བ་ནི་སོ་སྐྱེ་སྟེ། འཇིག་
ཚོགས་ནི་ཉེར་ལེན་གྱི་ཕུང་པོ་ཡིན་ལ་དེ་ལ་བདག་དང་བདག་གིར་ལྟ་བའི་ཕྱིར་རོ། །ཕྱིན་ཅི་ལོག་
ལ་མངོན་པར་དགའ་བ་ནི་ཉན་རང་གཉིས་ཏེ། དེ་བཞིན་གཤེགས་པའི་སྙིང་པོ་རྟག་པ་ལ་སོགས་
- 2 9
8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
པ་བསྒོམ་པར་བྱ་བ་ལ་དེ་དག་གིས་མི་རྟག་པ་ལ་སོགས་པ་བསྒོམ་པའི་ཕྱིར་རོ། །མྱ་ངན་ལས་
འདས་པ་ཆེན་པོའི་མདོ་ལས། རྫིང་བུའི་ནང་གི་བཻ་ཌཱུརྱ་འདོན་པའི་དཔེས། མི་རྟག་པ་ལ་སོགས་
པ་བསྒོམ་པ་རྣམས་ཕྱིན་ཅི་ལོག་ཡིན་པར་གསུངས་སོ། །སྟོང་པ་ཉིད་ལ་སེམས་གཡེངས་པ་ནི།
ཐེག་པ་ལ་གསར་དུ་ཞུགས་པ་འགའ་ཞིག་སྟེ། སྔར་ཡོད་པའི་ཆོས་ཕྱིས་རྒྱུན་ཆད་ཅིང་ཞིག་པ་ལ་
མྱ་ངན་ལས་འདས་པར་འཛིན་པ་དང་རྟོགས་པ་དང་བསྒོམ་པར་བྱ་བའི་སྟོང་པ་ཉིད་གཟུགས་
ལས་ཐ་དད་པའི་ཆོས་སུ་འཛིན་པ་སྟེ། ཟླ་བ་སྒྲོན་མ་ལས། རྒྱལ་བའི་སྲས་པོ་དངོས་པོ་རྣམ་པར་
འཇིག །སྲིད་པ་ཐམས་ཅད་ཡོང་ཡེ་སྟོང་པ་སྟེ། །ཉི་ཚེའི་སྟོང་པ་མུ་སྟེགས་ཅན་རྣམས་ཀྱི། །མཁས་
པ་བྱིས་པ་དག་དང་རྩོད་མི་བྱེད། །ཅེས་པའི་དོན་མ་རྟོགས་པ་རྣམས་སོ། །
གཉིས་པ་ནི། དེ་ལྟར་རྟོགས་པར་དཀའ་བའི་ཁམས་དེའི་རང་བཞིན་ཇི་ལྟ་བུ་ཞེ་ན།
ཁམས་རང་བཞིན་གྱིསརྣམ་པར་དག་པ་འདི་ལ་ཀུན་ནས་ཉོན་མོངས་པའི་ཆོས་བསལ་བར་བྱ་བ་
ཅི་ཡང་མེད་དེ་དང་པོ་ཉིད་ནས་གློ་བུར་གྱི་དྲི་མས་མ་གོས་པའི་ཕྱིར་རོ། །རྣམ་པར་བྱང་བའི་ཆོས་
གསར་དུ་བསྣན་པར་བྱ་བ་ཅུང་ཟད་ཀྱང་མེད་དེ། ཡོན་ཏན་ཐམས་ཅད་དང་པོ་ཉིད་ནས་ཡོད་པའི་
ཕྱིར་རོ། །ཡང་དག་པའི་དོན་ཁམས་རང་བཞིན་གྱིས་དག་པ་དེ་ཉིད་ལ་ཕྱིན་ཅི་མ་ལོག་པའི་བློས་
ཡང་དག་པར་བལྟ་བར་བྱ་སྟེ། ཡང་དག་པའི་དོན་སྙིང་པོ་མངོན་སུམ་དུ་མཐོང་ནས་སྤང་བྱ་
ཐམས་ཅད་ལས་རྣམ་པར་གྲོལ་བར་འགྱུར་རོ། །དེ་བས་ན་ཁམས་དེ་ནི་རྣམ་པར་དབྱེ་བ་དང་
བཅས་པ་སྟེ་འབྲལ་དུ་རུང་བའི་མཚན་ཉིད་ཅན་གློ་བུར་གྱི་དྲི་མ་དག་གིས་སྟོང་གི་རང་ཆས་སུ་
ཡོད་པས་རྣམ་པར་དབྱེ་བ་མེད་པ་སྟེ་འབྲལ་དུ་མི་རུང་བའི་མཚན་ཉིད་ཅན་བླ་ན་མེད་པའི་སངས་
རྒྱས་ཀྱི་ཆོས་གངྒཱའི་ཀླུང་གི་བྱེ་མ་ལས་འདས་པ་རྣམས་ཀྱིས་སྟོང་པ་མ་ཡིན་ནོ། །སྙིང་པོ་དེ་དྲི་མ་
ཐམས་ཅད་དང་བྲལ་བའི་ཆོས་སྐུ་རྫོགས་པར་མཐོང་བ་ནི་སངས་རྒྱས་ཁོ་ན་སྟེ། ས་བཅུ་ལ་
གནས་པའི་བྱང་ཆུབ་སེམས་དཔས་དེ་བཞིན་གཤེགས་པའི་སྙིང་པོ་ཅུང་ཟད་མཐོང་ངོ་ཞེས་པ་
བ 29 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དང༌། སྤྲིན་མཐོང་མཁའ་ལ་ཉི་བཞིན་འདིར་ཁྱོད་ཕྱོགས་གཅིག་བློ་གྲོས་ཅན། །བློ་མིག་དག་པའི་
འཕགས་རྣམས་ཀྱིས་ཀྱང་ཐམས་ཅད་མཐོང་མ་ལགས། །བཅོམ་ལྡན་འདས་ཁྱོད་ཆོས་སྐུ་གང་
དག་བློ་གྲོས་མཐའ་ཡས་པ། །ཤེས་བྱ་མཐའ་མེད་མཁའ་དབྱིངས་ཁྱབ་པ་དེ་དག་གིས་ཀུན་
མཐོང་ཞེས་སོ། །
གསུམ་པ་ལ་གཉིས་ཏེ། དྲི་བ་དང་། ལན་ནོ། །དང་པོ་ནི། ཁམས་དེ་ལྟར་རྟོགས་
པར་དཀའ་བ་ཡིན་ན་བྱིས་པ་རྣམས་ལ་བརྩམས་ནས་དེ་བསྟན་པ་ལ་དགོས་པ་ཅི་ཡོད་ཅེས་འདྲི་
བ་ན། སྟོང་ཕྲག་བརྒྱ་པ་ལ་སོགས་པ་བཀའ་བར་པའི་མདོ་དེ་དང་དེར་ཤེས་བྱ་ཐམས་ཅད་སྤྲིན་
དང༌། རྨི་ལམ་དང་། སྒྱུ་མ་བཞིན་དུ་རྣམ་པ་ཀུན་ཏུ་བདེན་པས་སྟོང་པ་ཡིན་ནོ། །ཞེས་གསུངས་
ནས་བཀའ་ཕྱི་མ་འདིར་རྒྱལ་བ་རྣམས་ཀྱིས་སེམས་ཅན་ཐམས་ཅད་ལ་སངས་རྒྱས་ཀྱི་སྙིང་པོ་
ཡོད་ཅེས་ཅི་སྟེ་གསུངས་པ་ལ་དགོས་པ་ཅི་ཡོད་ཅེས་པའོ། །ལན་ལ་གཉིས་ལས། མདོར་བསྟན་
པ་ནི་རང་ལ་སེམས་བསྐྱེད་སྐྱེ་བའི་གེགས་སེམས་ཞུམ་པ་དང་། བྱང་སེམས་ཀྱི་སྤྱོད་པ་སྒྲུབ་པའི་
གེགས་སེམས་ཅན་དམན་ལ་བརྙས་པ་དང་། ཡང་དག་པའི་གནས་ལུགས་རྟོགས་པའི་ཤེས་རབ་
ཀྱི་གེགས་ཡང་དག་པར་ཡོད་པ་མིན་པའི་སྐྱོན་ཡང་དག་ཏུ་འཛིན་པ་དང་། ཡང་དག་པའི་ཡོན་
ཏན་གྱི་ཆོས་རང་བཞིན་གྱིས་ཡོད་པ་ལ་སྐུར་པར་འདེབས་པ་དང་། བདག་གཞན་མཉམ་པ་ཉིད་
རྟོགས་པའི་ལྷག་པའི་བསམ་པའི་གེགས་བདག་ལ་ལྷག་པར་ཆགས་པ་སྟེ་སྐྱོན་ལྔ་པོ་དེ་རྣམས་
གང་ཟག་གང་དག་ལ་ཡོད་པ་དེ་དག་གི་སྐྱོན་དེ་སྤང་བའི་དོན་དུ་སེམས་ཅན་ཐམས་ཅད་ལ་དེ་
བཞིན་གཤེགས་པའི་སྙིང་པོ་ཡོད་དོ་ཞེས་གསུངས་སོ། །
རྒྱས་པར་བཤད་པ་ལ་གཉིས། ཆོས་ཐམས་ཅད་བརྫུན་པ་སྤྲིན་སོགས་དང་འདྲ་
བར་བསྟན་པའི་དགོངས་པ། བདེན་པ་བདེ་གཤེགས་སྙིང་པོ་གསུངས་པའི་དགོངས་པའོ། །དང་
པོ་ནི། མངོན་པ་ཀུན་ལས་བཏུས་ལས། ཅི་ཕྱིར་ཡང་དག་པའི་མཐའ་ཞེས་བྱ་ཞེ་ན། ཕྱིན་ཅི་ལོག་
-3 0 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
མེད་པའི་དམིགས་པ་ཡིན་པའི་ཕྱིར་རོ་ཞེས་པ་ལྟར་ཡང་དག་པ་སྟེ་ཕྱིན་ཅི་མ་ལོག་པའི་མཐའ་སྟེ་
མུར་ཐུག་པ་རྣམ་པར་མི་རྟོག་པའི་ཡེ་ཤེས་ཀྱི་དམིགས་པར་གྱུར་པའི་དེ་བཞིན་གཤེགས་པའི་
སྙིང་པོ་ནི། བརྫུན་པ་འདུས་བྱས་ཀྱི་རྣམ་པ་ཐམས་ཅད་ཀྱིས་དབེན་པ་སྟེ། འོ་ན་སྤྲིན་སོགས་
བཞིན་དུ་མི་བདེན་པར་གསུངས་པ་རྣམས་གང་ལ་དགོངས་ཞེ་ན། ཉོན་མོངས་པ་རྣམས་དང་དེས་
ཀུན་ནས་བསླང་བའི་ལས་དང་དེ་དག་གི་རྣམ་སྨིན་གྱི་འབྲས་བུ་ཕུང་པོའི་དོན་ནི་སྤྲིན་ལ་སོགས་
པ་བཞིན་དུ་བརྗོད་དོ། །ཇི་ལྟར་ཞེ་ན། ཉོན་མོངས་པ་རྣམས་ནི་གློ་བུར་བ་ཡིན་པས་སྤྲིན་དང་འདྲ་
ལ་དེས་ཀུན་ནས་བསླང་བའི་སྐྱེས་བུས་བྱ་བའི་ལས་རྣམས་ནི་ཕྱིན་ཅི་ལོག་གིས་བསྐྱེད་ཅིང་དེའི་
དམིགས་པ་ཡིན་པས་རྨི་ལམ་གྱི་ལོངས་སྤྱོད་བཞིན་ནོ། །ཉོན་མོངས་པ་དང་ལས་ཀྱི་རྣམ་པར་
སྨིན་པའི་འབྲས་བུ་ཕུང་པོ་རྐྱེན་ལས་སྐྱེས་པ་དང་བདེན་པ་མེད་པས་སྒྱུ་མ་སྤྲུལ་པ་བཞིན་ནོ། །
གཉིས་པ་ལ་གཉིས་ལས། མདོར་བསྟན་པ་ནི། སྔར་བཀའ་བར་པར་ནི་དེ་ལྟར་རྣམ་
པར་བཞག་ནས་སླར་ཡང་བླ་མའམ་ཕྱི་མའི་རྒྱུད་དེ་འཁོར་ལོ་ཕྱི་མ་འདིར་ནི་ཉེས་པ་ལྔ་དག་སྤང་
བའི་ཕྱིར་དུ་ཁམས་ཡོད་ཅེས་བསྟན་པ་ཡིན་ནོ། །རྒྱས་པར་བཤད་པ་ལ་གཉིས་ཏེ། མ་ཐོས་པའི་
ཉེས་པ། ཐོས་པའི་ཕན་ཡོན་ནོ། །དང་པོ་ནི། འདི་ལྟར་ཆོས་འཁོར་གསུམ་པ་འགྲེལ་པ་དང་
བཅས་པ་རྣམས་ལས་སེམས་ཅན་ཐམས་ཅད་ལ་བདེ་བར་གཤེགས་པའི་སྙིང་པོ་ཡོད་ཅིང་དྲི་མ་
གློ་བུར་བ་ཡིན་པ་དེ་ནི་མ་ཐོས་ན་བདག་ཉིད་ལ་སྒྲིབ་པ་ཡོད་ཅིང་ཡོན་ཏན་མེད་པའི་དམན་པ་
ཡིན་ནོ་སྙམ་དུ་བརྙས་པའི་ཉེས་པ་ཡིས་སྒྲིབ་པ་སྤང་བ་དང་ཡོན་ཏན་ཐོབ་པར་མི་ནུས་སོ་སྙམ་དུ་
སེམས་ནི་ཞུམ་པའི་གང་ཟག་འགའ་ཞིག་ལ་གཞན་དོན་དུ་སངས་རྒྱས་ཐོབ་པར་འདོད་པའི་བྱང་
ཆུབ་ཀྱི་སེམས་ནི་སྐྱེ་བར་མི་འགྱུར་རོ། །ཡང་གང་ཟག་གང་ལ་བྱང་ཆུབ་ཀྱི་སེམས་དེ་སྐྱེད་པས་
བདག་ནི་སེམས་ཅན་གཞན་པས་མཆོག་ཏུ་གྱུར་པ་ཡིན་ནོ། །ཞེས་རློམ་པས་ན་བྱང་ཆུབ་ཀྱི་
སེམས་མ་བསྐྱེད་པ་རྣམས་ལ་འདི་དག་གིས་སངས་རྒྱས་མི་ཐོབ་བོ་སྙམ་དུ་དམན་པའི་འདུ་ཤེས་
བ3_0 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
རབ་ཏུ་འཇུག་པས་དེ་དག་ལ་བྱང་ཆུབ་ལ་བཀོད་པའི་སྤྱོད་པ་ཉམས་སུ་མི་ལེན་ནོ། །དེ་ལྟར་
འགའ་ཞིག་གིས་གཏན་ནས་སངས་རྒྱས་མི་ཐོབ་པར་སེམས་པ་དེ་ལ་ནི་ཁམས་ཀྱི་གནས་ལུགས་
རྟོགས་པའི་ཡང་དག་པའི་ཤེས་པ་མི་སྐྱེ་བ་དེས་ནི་ཡང་དག་པ་མིན་པའི་དྲི་མ་ཡང་དག་ཏུ་འཛིན་
ཅིང་ཡང་དག་པའི་ཡོན་ཏན་རང་ཆས་སུ་ཡོད་པའི་དོན་ནི་རིག་པར་མི་འགྱུར་རོ། །ཉེས་པ་མེད་པ་
དང་ཡོན་ཏན་ཡོད་པའི་རྒྱུ་མཚན་ཇི་ལྟར་ཞེ་ན་སེམས་ཅན་གྱི་སྐྱོན་དེ་ཡང་དག་པར་བདེན་པ་མིན་
ཏེ་རང་བཞིན་གྱིས་མ་གྲུབ་པའི་རྐྱེན་གྱིས་བཅོས་མ་ཡིན་པ་དང་གཏན་དུ་མི་གནས་པས་ན་གློ་
བུར་བ་ཉིད་ཡིན་པའི་ཕྱིར་རོ། །ཡང་དག་པར་ན་ཉེས་པ་དེ་སེམས་ཀྱི་བདག་ཉིད་དུ་མེད་ཀྱི་གློ་
བུར་བ་ཡིན་པས་ན། ཡོན་ཏན་བདེ་གཤེགས་སྙིང་པོ་ནི་རང་བཞིན་གྱིས་དག་པ་ཡིན་ནོ། །དེས་
ན་ཡང་དག་པ་མིན་པའི་ཉེས་པ་སེམས་ཀྱི་རང་བཞིན་དུ་འཛིན་ཅིང་ཡང་དག་པའི་ཡོན་ཏན་ལ་
མེད་ཅེས་སྐུར་པ་འདེབས་པས་བློ་ལྡན་བྱང་སེམས་ལ་བདག་དང་སེམས་ཅན་ཐམས་ཅད་བདེ་
གཤེགས་སྙིང་པོ་ཅན་དུ་ནི་མཚུངས་པར་མཐོང་བའི་སྒོ་ནས་སེམས་ཅན་ཐམས་ཅད་མཐར་ཐུག་
གི་བདེ་བ་དང་ཕྲད་པར་འདོད་པའི་བྱམས་པ་ཐོབ་པར་མི་འགྱུར།
གཉིས་པ་ནི། སེམས་ཅན་ཐམས་ཅད་ལ་བདེ་གཤེགས་སྙིང་པོས་ཁྱབ་པར་བཤད་པ་
འདི་ལ་དགོས་པ་ནི་ཚིག་དེ་ནི་ཐོས་པ་ལས་བདག་ཉིད་སངས་རྒྱས་ཐོབ་པར་ནུས་པས་དགའ་
ཞིང་དེ་ཐོབ་པར་སྤྲོ་བ་དང་། གཞན་ལ་ཡང་སངས་རྒྱས་ཀྱི་སྙིང་པོ་ཡོད་པར་ཤེས་ནས་སྟོན་པ་
བཞིན་དུ་མཐོང་སྟེ་གུས་པ་དང་། ཉེས་པ་ཡང་དག་ཏུ་མེད་པར་ཤེས་པའི་ཤེས་རབ་དང་ཡོན་ཏན་
གདོད་མ་ནས་རང་ཆས་སུ་ཡོད་པར་རྟོགས་པའི་ཡེ་ཤེས་དང༌། བདག་གཞན་མཚུངས་པར་
རྟོགས་པ་ལས་བྱུང་བའི་བྱམས་པ་ཆེན་པོ་སྐྱེའོ། །དེ་ལྟར་ཆོས་ལྔ་པོ་དེ་སྐྱེས་པའི་ཕྱིར་རྒྱུ་དེ་ལས་ནི་
རང་ལ་བརྙས་པའི་ཁ་ན་མ་ཐོ་བ་མེད་པ་དང་སེམས་ཅན་གཞན་ཐམས་ཅད་སངས་རྒྱས་དང་
མཚུངས་པར་ལྟ་བ་དང་། སེམས་ཀྱི་རང་བཞིན་སྐྱོན་མེད་པ་དང་ཡོན་ཏན་དང་ལྡན་པ་དང་བདག་
-3 0
2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
དང་སེམས་ཅན་མཚུངས་པར་རྟོགས་པར་བྱ་སྟེ་སངས་རྒྱས་ཉིད་ནི་མྱུར་དུ་ཐོབ་པར་འགྱུར་རོ།།
དྲི་མ་དང་བཅས་པའི་དེ་བཞིན་ཉིད་བཤད་ཟིན་ཏོ། །
༈ དྲི་མ་མེད་པའི་བྱང་ཆུབ་ལ་གཉིས་ཏེ། སྤྱི་དོན་དང་། གཞུང་དོན་ནོ། །དང་པོ་ལ་
གཉིས་ཏེ། ཐེག་དམན་དང༌། ཐེག་ཆེན་གྱི་ལུགས་སོ། །དང་པོ་ནི་ཉན་ཐོས་སྡེ་པའི་ལུགས་ཀྱི་
སངས་རྒྱས་ཐོབ་པའི་ཚུལ་ནི་ཐུབ་པ་འདི་ཉིད་ལ་མཚོན་ན། སྲིད་པ་ཐ་མ་པ་རྒྱལ་བུ་དོན་གྲུབ་
ཀྱང་བྱང་ཆུབ་ཀྱི་ཤིང་དྲུང་དུ་བྱོན་གྱི་བར་དུ་སོ་སྐྱེ་ཚོགས་ལམ་པ་ཡིན་པར་འདོད་དེ། མཛོད་
ལས། འཕགས་པ་མིན་ཡང་ཕ་མ་དང་། །ནད་པ་དང་ནི་ཆོས་སྨྲ་དང་། །སྐྱེ་མཐའི་བྱང་ཆུབ་སེམས་
དཔའ་ལ། །ཡོན་ནི་དཔག་ཏུ་མེད་པའོ། །ཞེས་སོ། །བྱང་ཆུབ་ཀྱི་ཤིང་དྲུང་དུ་ རྩྭ་ཡི་སྟན་ལ་
བཞུགས་ནས་རབ་ཀྱི་མཐའ་ཡི་བསམ་གཏན་གཅིག་པ་ལ་བརྟེན་ནས་དྲོད་ནས་མཐར་ཕྱིན་པའི་
ལམ་གྱི་བར་རྒྱུན་གཅིག་ལ་སྐྱེས་ནས་སངས་རྒྱས་པ་ཡིན་ཏེ། སྟོན་དང་བསེ་རུ་བྱང་ཆུབ་བར།།
བསམ་གཏན་མཐར་བརྟེན་གཅིག་ལ་ཀུན། །ཞེས་སོ། །དེ་ནས་མྱ་ངན་ལས་འདས་ཀྱི་བར་དུ་
ཕུང་པོ་ལྷག་མ་དང་བཅས་པ་ཡིན་ཞིང་། སེང་ལྡེང་གི་ཚལ་པ་ཟུག་པ་ལ་སོགས་པ་མི་དགེ་བའི་
འབྲས་བུ་མྱོང་བར་འདོད་པ་ཡང་ཡོད་ལ། གཟུང་འཛིན་དང་བཅས་པའི་ཡེ་ཤེས་ཀྱིས་ཤེས་བྱ་
ཐམས་ཅད་ཤེས་པར་འདོད་དེ། ཕྱི་རོལ་དོན་གྲུབ་ལས། རིང་དང་ཕྲ་སོགས་ཤེས་པ་ལས། །རྣལ་
འབྱོར་ཅན་ཞེས་བྱེ་བྲག་དབྱེ། །ཐམས་ཅད་མཁྱེན་མིན་ཐལ་འགྱུར་ཕྱིར། །གཉིས་ཀྱི་རྣམ་པ་
ལས་མི་གྲོལ། །ཞེས་སོ། །མཁྱེན་ཚུལ་ཡང་རིམ་གྱིས་མཁྱེན་པར་འདོད་དེ། མཛོད་འགྲེལ་དགུ་
པར། རྒྱུན་གྱིས་སྤྱོད་པའི་ཕྱིར་ན་དེ། །མེ་ཡིས་ཐམས་ཅད་བསྲེག་འདོད་ལྟར། །དེ་བཞིན་ཐམས་
ཅད་མཁྱེན་འདོད་བྱའི། །གཅིག་ཅར་ཐམས་ཅད་མཁྱེན་ཕྱིར་མིན། །ཞེས་སོ། །ཤིང་ས་ལ་ཟུང་
གི་ཚལ་དུ་མྱ་ངན་ལས་འདས་པ་ན་ཕུང་པོ་ལྷག་མེད་དུ་གྱུར་པ་ཡིན་པས་མར་མེ་ཤི་བ་ལྟར་གཏན་
མེད་དུ་སོང་བར་འདོད་དོ། །དེ་དག་ངེས་པའི་དོན་མ་ཡིན་པར་ཐེག་ཆེན་གྱི་ལུགས་བསྟན་པས་
-3 0
3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
རྟོགས་སོ། ། །
གཉིས་པ་ལ་གསུམ་སྟེ། སངས་རྒྱས་ཐོབ་པའི་རྒྱུ། ཐོབ་པའི་ཚུལ། སངས་རྒྱས་ཀྱི་
རང་བཞིན་ གཏན་ལ་དབབ་པའོ། །དང་པོ་ལ་གཉིས་ཏེ། ངོ་བོ་དང་། དུས་སོ། །དང་པོ་ནི།
སངས་རྒྱས་ཐོབ་པར་བྱེད་པའི་རྒྱུ་དེ་ཕར་ཕྱིན་དྲུག་ཡིན་ལ། དེ་ཡང་བསོད་ནམས་དང་ཡེ་ཤེས་ཀྱི་
ཚོགས་གཉིས་ཀྱིས་བསྡུས་པ་ཡིན་ཏེ། མདོ་སྡེ་རྒྱན་ལས། སྦྱིན་དང་ཚུལ་ཁྲིམས་བསོད་ནམས་
ཀྱི༑ ༑ཚོགས་ཡིན་ཤེས་རབ་ཡེ་ཤེས་ཀྱི། །གསུམ་པོ་གཞན་ནི་གཉིས་ཀ་སྟེ། །ལྔ་ཆར་ཡང་ནི་ཡེ་
ཤེས་ཚོགས་ཞེས་སོ། །གཉིས་པ་ནི། ཐེག་བསྡུས་ལས། བཟང་དང་སྨོན་པའི་སྟོབས་ཅན་དང་།།
སེམས་བརྟན་ཁྱད་པར་འགྲོ་བ་ཡིས། །བྱང་ཆུབ་སེམས་དཔའི་གྲངས་མེད་གསུམ། །ཀུན་ཏུ་
རྩོམ་པ་མཛད་ཅེས་གྲགས། །ཅེས་གསུངས་པ་ལྟར། ཚོགས་ལམ་དུ་བཟང་པོ་སྟོབས་ཅན་ལ་
སོགས་པ་ཐོབ་པ་ནས་བཟུང་སྟེ་ས་དང་པོ་དང་། དེ་ནས་ས་བརྒྱད་པ་དང་། དེ་ནས་ས་བཅུ་པའི་
བར་རྣམས་ལ་བསྐལ་པ་གྲངས་མེད་རེ་རེ་སྟེ། བསྐལ་པ་གྲངས་མེད་གསུམ་གྱིས་སངས་རྒྱས་
ཐོབ་པར་བྱེད་ལ། དེ་ཡང་ཡུན་རིང་བར་མི་བསམ་སྟེ། དེད་དཔོན་སྙིང་རྗེ་ཆེན་པོས་མི་ནག་པོ་
བསད་པས་བསྐལ་པ་འབུམ་གྱི་འཁོར་བ་ཕྱིར་བསྙིལ་བ་ལ་སོགས་གསུངས་པས། བྱང་ཆུབ་
སེམས་དཔའི་སྙིང་རྗེ་ལ་སོགས་པའི་སྟོབས་ཀྱིས་ཡུན་ཐུང་ངུས་ཀྱང་བསྐལ་པ་མང་པོའི་ཚོགས་
འདུམས་པའི་ཕྱིར་ཏེ། བཤད་སྦྱར་དུ། རབ་ཏུ་བརྩོན་པ་ཁྱོད་ལ་དཔག་ཏུ་མེད་པའི་དུས་ཀྱང་ཐུང་
ངུར་འདའ། །ཞེས་དྲངས་པ་ལྟར་དང་། དུས་གསུམ་རྟག་པར། རྨི་ལམ་ན་ནི་ལོ་གཅིག་ཀུན།།
ཡུད་ཙམ་གྱིས་ཀྱང་དམིགས་པ་སྟེ། །དེས་ན་དཔག་མེད་དུས་རྣམས་ཀྱང༌། །སྐད་ཅིག་ཉིད་དུ་
འདུ་བར་འགྱུར། །ཞེས་པ་ལྟར། དུས་རྟོག་པ་ཙམ་དུ་ཟད་པའི་ཕྱིར་རོ། །
གཉིས་པ་ནི། ཐུབ་པ་འདི་ཉིད་ལ་མཚོན་ན་གཉིས་ཏེ། དུས་ནམ་གྱི་ཚེ་སངས་རྒྱས་པ་
དང༌། གནས་གང་དུ་ཚུལ་ཇི་ལྟར་སངས་རྒྱས་པའོ། །དང་པོ་ནི། བྱང་ཆུབ་སྙིང་པོར་བདུད་
- 30 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡།
བཏུལ་བའི་རྗེས་ལ་སངས་རྒྱས་གསུངས་པ་འདི་མང་པོ་ལ་གྲགས་ཤིང་མང་པོས་བཞེད་པ་ཡིན་
ནོ༑ །སློབ་དཔོན་ཤཱཀྱ་བཤེས་གཉེན་ནི་དཀའ་བ་སྤྱོད་པའི་དུས་ནས་སྤྲུལ་པའི་ལུས་དེར་བཞག་
ནས་ཡིད་ཀྱི་ལུས་ཀྱིས་འོག་མིན་དུ་བྱོན་ནས་སངས་རྒྱས་པར་བཞེད་ལ། སློབ་དཔོན་ཟླ་བ་
གྲགས་པ་ནི། དེ་བཞིན་གཤེགས་པ་འདི་བསྐལ་པ་དཔག་ཏུ་མེད་པའི་སྔ་རོལ་དུ་སངས་རྒྱས་
ནས་སྤྲུལ་པ་བསྐལ་པ་བཟང་པོ་འདི་ལ་སངས་རྒྱས་པའི་ཚུལ་བསྟན་པར་བཞེད་དེ། དབུ་མ་
འཇུག་པ་ལས། བདེ་བར་གཤེགས་པ་མ་ལུས་ཕྱོགས་ཞིང་སངས་རྒྱས་ཡུལ་དག་ན། །ཕྲ་རབ་
རྡུལ་གྱི་རྡུལ་རྣམས་བདོག་པར་གྱུར་པ་ཇི་སྙེད་པ། །བྱང་ཆུབ་མཆོག་རབ་དམ་པར་གཤེགས་
པའི་བསྐལ་པའང་དེ་ཉིད་དེ། །འོན་ཀྱང་ཁྱོད་ཀྱི་གསང་བ་འདི་ནི་བསྙད་བགྱི་མ་ལགས་སོ།།
ཞེས་སོ། །ཡབ་སྲས་མཇལ་བར། སྔོན་བསྐལ་པ་དཔག་ཏུ་མེད་པ་འདས་པའི་ཚེ་སངས་རྒྱས་
དབང་པོའི་ཏོག་ཅེས་བྱ་བ་བྱུང་སྟེ། ཐུབ་པ་འདི་ཉིད་ཡིན་པར་གསུངས་ནས། ད་དུང་དང་པོ་
ཐུགས་བསྐྱེད་པར། །དེ་དང་དེར་ནི་ཡོངས་བསྟན་ཏེ། །ད་དུང་ཡང་ནི་འདྲེན་པ་ཁྱོད། །སངས་
རྒྱས་མང་པོ་སྟོན་པར་མཛད། །ཅེས་གསུངས་པས་དུས་འདིའི་ཚེ་སངས་རྒྱས་སོ་ཞེས་བཞག་པར་
དཀའོ། །
གཉིས་པ་ནི། འོག་མིན་ཆེན་པོར་ལོངས་སྐུའི་རྟེན་ལ་ཆོས་སྐུ་མངོན་དུ་མཛད་ནས་
གླིང་བཞི་པ་བྱེ་བ་ཕྲག་བརྒྱ་ལ་སོགས་པར་སྤྲུལ་སྐུ་འཚང་རྒྱ་བའི་ཚུལ་བསྟན་པ་ཡིན་ཏེ། རྡོ་རྗེ་རྩེ་
མོ་ལས། འོག་མིན་སྟུག་པོ་ཉམས་དགའ་འདི། །སྟུག་པོའི་ཞིང་ཁམས་འཇིག་མེད་པ། །དེ་ནས་
སངས་རྒྱས་རྣམས་ཀྱི་ཆོས། །རྫོགས་པར་ལོངས་སྤྱོད་ཚུལ་འདི་བྱུང་། །ཞེས་པ་དང༌། ངག་དབང་
གྲགས་པས། དཔལ་ལྡན་སྟུག་པོ་བཀོད་པ་ཉིད་དུ་དོན་དམ་ཐུགས་ཆུད་ཅིང་། །དགའ་ལྡན་སྐྱེ་
བོའི་དོན་མཛད་ངོར་ནི་དམ་པ་ཏོག་དཀར་གྱུར། །དེ་ནས་འདི་ནི་འགྲོ་བའི་དོན་དུ་ཤཱཀྱའི་ཏོག་ཏུ་
གྱུར། །འཆི་བདག་ལས་རྒྱལ་སྒྱུ་མའི་སྐུར་སྟོན་དེ་ནི་རྒྱལ་གྱུར་ཅིག །ཅེས་སོ། །དེ་ལྟ་བུའི་འོག་
- 30 5 -



-
-
-
，
，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མིན་དེ་འཇིག་རྟེན་གྱི་ཁམས་རྒྱ་མཚོ་ཕྱག་གི་མཐིལ་ན་གནས་པའི་སངས་རྒྱས་རྣམ་པར་སྣང་
མཛད་གངས་ཆེན་མཚོ་གང་ན་བཞུགས་པའི་གནས་དེ་ཡིན་གྱི། གཟུགས་ཁམས་ཀྱི་འོག་མིན་མ་
ཡིན་ཞེས་འགའ་ཞིག་གསུང་མོད་ཀྱི་དེ་ལ་ཤེས་བྱེད་མ་མཐོང་ངོ༌། །དེས་ན་གནས་གཙང་མའི་
གོང་ན་དབང་ཕྱུག་ཆེན་པོའི་གནས་ཞེས་བྱ་བ་ཡོད་པར་ས་སྡེ་ནས་གསུངས་པ་དེ། ལོངས་སྐུའི་
གནས་སུ་གྱུར་པའི་འོག་མིན་ཆེན་པོ་ཡིན་ཏེ། ལང་ཀར་གཤེགས་པ་ལས། འདོད་པའི་ཁམས་
དང་གཟུགས་མེད་དུ། །སངས་རྒྱས་མངོན་པར་འཚང་མི་རྒྱ། །གཟུགས་ཀྱི་ཁམས་ཀྱི་འོག་མིན་
དུ༑ ༑འདོད་ཆགས་བྲལ་ཁྱོད་དེ་འཚང་རྒྱ། །གཙང་མའི་གནས་རྣམས་སྤངས་པ་ཡི། །འོག་མིན་
གནས་ན་ཉམས་དགའ་བར། །ཡང་དག་སངས་རྒྱས་དེར་སངས་རྒྱས། །སྤྲུལ་པ་པོ་གཅིག་
འདིར་འཚང་རྒྱ། །ཞེས་གསུངས་སོ། །ངེས་པའི་དོན་དུ་དེ་ཡང་གདུལ་བྱའི་སྣང་བ་ཙམ་ཡིན་
གྱིས། ཕྱོགས་དང་ཚད་ལ་སོགས་པ་འདིའོ་ཞེས་མངོན་པར་ཞེན་པར་མི་བྱ་སྟེ། ཐེག་བསྡུས་ལས།
བདག་ཏུ་འཛིན་པ་མེད་པའི་ཕྱིར། །གནས་ལ་ཐ་དད་ཡོད་མ་ཡིན། །ཞེས་པ་དང༌། ཆོས་ཀྱི་
དབྱིངས་ལ་བསྟོད་པ་ལས། དབང་ཕྱུག་ཆེན་པོའི་གནས་མཆོག་དང་། །འོག་མིན་དེ་ཉིད་རྣམ་
མཛེས་པ། །ཤེས་པ་གསུམ་པོ་གཅིག་ཉིད་དུ། །འདྲེས་པར་གྱུར་ལ་བདག་སྨྲའོ། །ཞེས་སོ། །
གསུམ་པ་ལ་གསུམ་སྟེ། མཚན་ཉིད། དེའི་རང་བཞིན། སྐུའི་རྣམ་བཞག་གོ །དང་པོ་
ནི༑ སྤང་བྱ་མ་ལུས་པ་སྤངས་ཤིང་ཡོན་ཏན་ཐམས་ཅད་རྫོགས་པ་སྟེ། མདོ་སྡེ་རྒྱན་ལས། སྒྲིབ་
པ་ཀུན་གྱི་དྲི་མེད་པས། །རྣམ་པ་ཐམས་ཅད་མཁྱེན་པ་ཐོབ། །ཅེས་པ་དང་། གང་ལ་ཉོན་མོངས་
ཤེས་བྱའི་སྒྲིབ་པའི་ས་བོན་དུས་རིང་རྟག་ལྡན་པར། །སྤོང་བ་ཤིན་ཏུ་རྒྱ་ཆེན་རྣམ་པ་ཀུན་གྱིས་
རབ་ཏུ་བཅོམ་གྱུར་ཅིང་། །གནས་གྱུར་ཆོས་དཀར་ཡོན་ཏན་མཆོག་རབ་ལྡན་པ་ཐོབ་པ་སངས་
རྒྱས་ཉིད། །ཅེས་པ་དང་། ལུང་ལས། ཡོངས་སུ་ཤེས་བྱ་ཡོངས་ཤེས་ཤིང་། །སྤང་བྱ་སྤངས་ཤིང་
མངོན་སུམ་བྱས། །བསྒོམ་བྱ་མཐའ་དག་བསྒོམ་པས་ན། །དེ་ཕྱིར་བཟོད་ལྡན་ང་སངས་རྒྱས།།
，
1
，
-3_0_6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
ཞེས་སོ། གཉིས་པ་ནི། སངས་རྒྱས་དེའི་རང་བཞིན་སྒྲིབ་གཉིས་བག་ཆགས་དང་བཅས་པ་
ཐམས་ཅད་སྤངས་ཤིང་། ཚོགས་གཉིས་མ་ལུས་པ་ཡོངས་སུ་རྫོགས་པ་ཡིན་པས་མི་དགེ་བའི་
འབྲས་བུ་ལ་སོགས་པ་སྐྱོན་གྱི་ཆོས་ཅུང་ཟད་ཀྱང་མེད་དོ། །དེ་ལྟར་ན་དེ་བཞིན་གཤེགས་པའི་
ཞབས་ལ་སེང་སྡེང་གི་ཚལ་པ་ཟུག་པ་ལ་སོགས་པ་གསུངས་པ་དང་འགལ་ལོ་སྙམ་ན། དེ་དག་ནི་
དེ་ལྟ་བུ་བསྟན་པས་འདུལ་བའི་སེམས་ཅན་རྣམས་ཀྱི་ཕྱིར་ཐབས་ལ་མཁས་པའི་སྒོ་ནས་ཀུན་ཏུ་
བསྟན་པ་ཡིན་གྱི་ངེས་པའི་དོན་མ་ཡིན་ཏེ་མདོ་དེ་དག་ལས། རིགས་ཀྱི་བུ་དེ་བཞིན་གཤེགས་པ་
འདི་དག་ནི་ཐབས་ལ་མཁས་པ་དང་། ལྡེམ་དགོངས་ཀྱི་བཀའ་ཡིན་པར་རྟོགས་པར་བྱའོ། །ཞེས་
པ་དང༌། འཇིག་རྟེན་མཐུན་འཇུག་གི་མདོ་ལས། སྡིག་པ་ཐམས་ཅད་ཡོངས་ཟད་དེ། །བསོད་
ནམས་ཀུན་གྱིས་མངོན་འཕགས་ཀྱང་། །ལས་ཀྱི་རྒྱུར་ནི་སྟོན་མཛད་པ། །འདི་ནི་འཇིག་རྟེན་
མཐུན་འཇུག་ཡིན། །ཞེས་སོ། །གཟུང་འཛིན་གྱི་རྣམ་རྟོག་ཐམས་ཅད་དང་བྲལ་བའི་ཡེ་ཤེས་
ཀྱིས་ཤེས་བྱ་ཐམས་ཅད་གཅིག་ཅར་མཁྱེན་པ་ཡིན་ཏེ། ཡེ་ཤེས་སྣང་བ་རྒྱན་གྱི་མདོ་ལས། མི་
རྟོག་རྣམ་པར་མི་རྟོག་ཅེས་པ་དང་། ཡུམ་ལ་སོགས་པ་ལས་དུས་གསུམ་གྱི་ཤེས་བྱ་ཐམས་ཅད་ལ་
ཆགས་ཐོགས་མེད་པའི་ཡེ་ཤེས་མངའ་བར་གསུངས་པ་དང༌། འདི་ཉིད་ལས། ཐམས་ཅད་
རྟོགས་ཕྱིར་ཁྱབ་པ་ཉིད། །གནས་པ་མེད་ཕྱིར་རྟོག་མེད་དེ། །ཞེས་པ་དང༌། མདོ་སྡེ་རྒྱན་ལས།
དེ་བཞིན་ཤེས་བྱ་ཐམས་ཅད་ལ། །སངས་རྒྱས་ཡེ་ཤེས་གཅིག་ཅར་སྣང་། །ཞེས་སོ། །དེ་ལྟར་ཇི་
སྙེད་པ་མཁྱེན་པའི་ཡེ་ཤེས་དེ་ཉིད་ཀྱིས་ཇི་ལྟ་བ་མཁྱེན་པས་ཡུལ་ཐ་དད་དུ་བདེན་པར་མ་གྲུབ་
ཅིང་། ཡུལ་ཅན་ངོ་བོ་གཅིག་པ་ཡིན་ནོ། །ལྷག་བཅས་ལྷག་མེད་ཀྱི་དོན་ནི་སློབ་དཔོན་ཀླུའི་
བཤེས་གཉེན་གྱིས་སྐུ་གསུམ་གྲུབ་པར། ཕུང་པོར་བཅས་པའི་མྱ་ངན་འདས། །ཐུབ་སྐུ་གཉིས་
པས་བཞག་པ་ ཡིན། །ཕུང་པོ་ཀུན་དང་བྲལ་བའི་ཕྱིར། །ཆོས་ ཀྱི་སྐུ་ལ་ཕུང་པོ་མེད། །ཅེས་
གཟུགས་སྐུ་དང་ཆོས་སྐུ་མངོན་དུ་མཛད་པའི་ཆ་ནས་ལྷག་བཅས་དང་ལྷག་མེད་དུ་བཞག་པ་མ་
E-
-30 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གཏོགས་པ་ཕྲིན་ལས་རྒྱུན་ཆད་པའི་ལྷག་མེད་ཀྱི་མྱང་འདས་ནི་མེད་དེ། འདི་ཉིད་ལས། འཁོར་
བ་སྲིད་དུ་མཛད་མི་ཆད། །ཅེས་པ་དང་། གཞན་ཡང་མདོ་དང་བསྟན་བཅོས་དུ་མ་ལས་སངས་
རྒྱས་ཀྱི་ཕྲིན་ལས་རྒྱུན་མི་ཆད་པར་གསུངས་པའི་ཕྱིར་རོ། ། །
གསུམ་པ་ལ་གསུམ་སྟེ། སྐུའི་དབྱེ་བ། སོ་སོའི་རང་བཞིན། ཁྱད་པར་རྣམ་པར་བཞག་
པའོ། །དང་པོ་ནི། སྤྱིར་སངས་རྒྱས་ཀྱི་སྐུ་ལ་དབྱེ་བའི་ཚུལ་དུ་མ་ཡོད་དེ། རིགས་པ་དྲུག་ཅུཔར།
དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་བསགས་ཏེ། །བསོད་ནམས་ཡེ་ཤེས་
ལས་བྱུང་བའི། །དམ་པ་གཉིས་ནི་ཐོབ་པར་ཤོག །ཅེས་ཆོས་སྐུ་དང་གཟུགས་སྐུ་དམ་པ་གཉིས་
སུ་གསུངས་ཤིང༌། འདི་ལས་ཀྱང་། རང་དོན་གཞན་དོན་དོན་དམ་སྐུ་དང་ནི། །དེ་ལ་བརྟེན་པའི་
ཀུན་རྫོབ་སྐུ་ཉིད་དོ། །ཞེས་སྐུ་གཉིས་སུ་དབྱེ་བའི་ཚུལ་ཡང་གསུངས་སོ། །ཡང་མདོ་སྡེ་རྒྱན་
ལས། སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་ནི་ཤེས་པར་བྱ། །ཞེས་དང་། འདི་
ཉིད་ལས། རང་བཞིན་ལ་སོགས་པའི་སྐུ་གསུམ་དག་གིས་འཇུག །ཅེས་གཟུགས་སྐུ་ལ་ལོངས་
སྐུ་དང་སྤྲུལ་སྐུ་གཉིས་སུ་བྱས་ནས་སྐུ་གསུམ་དུ་གསུངས་སོ། །ཡང་སློབ་དཔོན་སེངྒེ་བཟང་པོས།
དེ་ཡང་ངོ་བོ་ཉིད་ལ་སོགས་པའི་དབྱེ་བས་རྣམ་པ་བཞི་ཡིན་པས་ཞེས་ངོ་བོ་ཉིད་ཀྱི་སྐུ་དང་བཞིར་
གསུངས་ཤིང་རྒྱུད་སྡེ་དག་ལས་ཀྱང་གསུངས་སོ། །ཡང་མཚན་བརྗོད་ལས། སངས་རྒྱས་སྐུ་ལྔའི་
བདག་ཉིད་ཅན། །ཞེས་གསུངས་ཤིང་དེའི་དོན་སློབ་དཔོན་འཇམ་དཔལ་གྲགས་པས། སྔ་མ་
བཞི་པོ་དང་ཡེ་ཤེས་ཀྱི་སྐུ་སྟེ་ལྔར་བྱས་སོ། །དེ་ལ་འདིར་ནི་སྐུ་གསུམ་དུ་བྱེད་དེ་མགོན་པོས་ཆོས་
ལྔ་ལས་དེ་ལྟར་གསུངས་པའི་ཕྱིར་རོ། །
གཉིས་པ་ལ་གསུམ་ལས། ཆོས་སྐུ་ནི་ཆོས་དབྱིངས་རང་བཞིན་གྱིས་རྣམ་པར་དག་པ་
དེ་གློ་བུར་གྱི་དྲི་མ་ཐམས་ཅད་ཀྱིས་ཀྱང་དག་ཅིང་། ཟག་མེད་ཀྱི་ཡོན་ཏན་ཐམས་ཅད་དང་ལྡན་
པ་ཡིན་ལ། དེ་ཉིད་ལ་ངོ་བོ་ཉིད་ཀྱི་སྐུ་ཞེས་བྱ་སྟེ། མངོན་རྟོགས་རྒྱན་ལས། ཐུབ་པའི་ངོ་བོ་ཉིད་
-3 0 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
སྐུ་ནི། །ཟག་པ་མེད་པའི་ཆོས་གང་དག །ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་
མཚན་ཉིད་ཅན། །ཞེས་སོ། །རང་བཞིན་གྱི་སྐུ་ཞེས་ཀྱང་བྱ་སྟེ། མདོ་སྡེ་རྒྱན་ལས། རང་བཞིན་
སྐུ་ནི་མཉམ་པ་དང་། །ཕྲ་ཞིང་དེ་དང་འབྲེལ་བ་དང་
། །དགྱེས་དགུར་ལོངས་སྤྱོད་བསྟན་པ་ལ།།
ལོངས་སྤྱོད་རྫོགས་འབྱོར་རྒྱུར་འདོད་དོ། །ཞེས་སོ། །ཆོས་ཀྱི་སྐུ་ཞེས་ཀྱང་བྱ་སྟེ། བཙུན་པ་ཟླ་
བས། དེ་བཞིན་ཉིད་འདི་ཆོས་སྐུ་འདི། །རྣམ་རྟོག་རྣམས་ཀྱི་སྤྱོད་ཡུལ་མིན། རྣམ་པ་ཐམས་ཅད་
རྣམ་དག་ཕྱིར། །རྫོགས་པའི་བྱང་ཆུབ་ཁོ་ནའི་ཡུལ། །ཞེས་སོ། །ལོངས་སྐུ་ནི་འོག་མིན་དུ་མཚན་
དཔེ་དང་ལྡན་ པའི་སྐུས་ སར་ཆུད་ པའི་ བྱང་ སེམས་རྣམས་དང་ལྷན་ཅིག་ཏུ་ཐེག་ཆེན་ གྱི་
ཆོས་འབའ་ཞིག་ལ་དུས་རྟག་ཏུ་ལོངས་སྤྱོད་པ་སྟེ། མཚན་ནི་སུམ་ཅུ་རྩ་གཉིས་དང་། །དཔེ་བྱད་
བརྒྱད་ཅུའི་བདག་ཉིད་འདི། །ཐེག་ཆེན་ཉེ་བར་ལོངས་སྤྱོད་ཕྱིར། །ཐུབ་པའི་ལོངས་སྤྱོད་རྫོགས་
སྐུར་བཞེད། །ཅེས་སོ། །དེ་ ཡང་ མདོ་ སྡེ་ རྒྱན་ལས། ལོངས་སྤྱོད་རྫོགས་པ་ ཁམས་ཀུན་ཏུ།།
འཁོར་ཡོངས་སྡུད་དང་ཞིང་དང་མཚན། །སྐུ་དང་ཆོས་རྫོགས་ལོངས་སྤྱོད་དང་། །མཛད་པ་དག་
གིས་ཐ་དད་དོ། །ཞེས་ཞིང་སོགས་ཐ་དད་ཡོད་པར་གསུངས་ལ། ཆོས་བཤེས་ནི། འོག་མིན་གྱི་
གནས་གཅིག་ཁོ་ན་ན་ཡོད། །ཅེས་བཞེད་དེ། སངས་རྒྱས་གཅིག་གི་ལོངས་སྐུའི་དབང་དུ་བྱས་པ་
ཡིན་པས་མི་འགལ་ལམ་སྙམ་མོ། །སྤྲུལ་སྐུ་ནི་པི་ཝང་ལེན་པ་ལ་སོགས་པ་བཟོ་དང་། ཡབ་སྲས་
མཇལ་བ་ལས། བུད་མེད་ཆ་བྱད་སྤྱོད་པ་མཛད། །དུད་འགྲོའི་སྐྱེ་གནས་རྣམས་ནའང་གདའ།།
ཞེས་པ་ལྟར་ཐ་མལ་པར་སྐྱེ་བ་སྟོན་པ་སྐྱེ་བ་དང་མཛད་པ་བཅུ་གཉིས་ལ་སོགས་པ་སྟོན་པ་མཆོག་
གི་སྤྲུལ་པ་སྟེ། དེ་ལྟ་བུའི་སྤྲུལ་པ་མཐའ་ཡས་པས་ཐེག་ཆེན་སོ་སྐྱེ་དང་། ཉན་ཐོས་ལ་སོགས་པའི་
དོན་འཁོར་བ་མ་སྟོངས་ཀྱི་བར་དུ་མཛད་པ་སྟེ། མངོན་རྟོགས་རྒྱན་ལས། གང་གིས་སྲིད་པ་ཇི་
སྲིད་བར། །འགྲོ་ལ་ཕན་པ་སྣ་ཚོགས་དག །མཉམ་དུ་མཛད་པའི་སྐུ་དེ་ནི། །ཐུབ་པའི་སྤྲུལ་སྐུ་
རྒྱུན་མི་ཆད། །ཅེས་པ་དང་། མདོ་སྡེ་རྒྱན་ལས། བཟོ་དང་སྐྱེ་དང་བྱང་ཆུབ་ཆེ། །མྱ་ངན་འདས་པ་
E
.
IE
-3 09 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
རྟག་སྟོན་པའི། །སངས་རྒྱས་སྤྲུལ་པའི་སྐུ་འདི་ནི། །རྣམ་པར་གྲོལ་བའི་ཐབས་ཆེན་པོ། །ཞེས་སོ།།
སྐུ་དེ་གཉིས་ལ་མུ་བཞི་ཡོད་དེ། ལོངས་སྐུ་ཡིན་ལ་སྤྲུལ་སྐུ་མ་ཡིན་པ་ནི་འོག་མིན་ན་ངེས་པ་ལྔ་
ལྡན་དུ་བཞུགས་པའོ། །ཟློག་པ་ནི་རྒྱལ་པོ་ཡིས་མི་ངན་གདུལ་བའི་དོན་དུ་འཁོར་ལོ་བསྒྱུར་བ་
སྤྲུལ་སྐུ་ལྟ་བུའོ། །གཉིས་ཀ་ཡིན་པ་ནི་ཤཱཀྱ་ཐུབ་པ་ལྟ་བུ་ཡིན་ལ། གཉིས་མིན་ནི་སོ་སྐྱེ་ལ་སོགས་
པ་ཡིན་ནོ། །ཞེས་བླ་མ་མཁས་པ་དག་གསུང་ཞིང་། གསེར་འོད་དམ་པ་ལས། སྤྲུལ་སྐུ་ཡིན་ལ་
ལོངས་སྐུ་མ་ཡིན་པ་ནི། མྱ་ངན་ལས་འདས་པ་རྫོགས་སངས་རྒྱས་ཀྱི་སྤྲུལ་སྐུ་དང་། ཟློག་པ་སའི་
སྔ་རོལ་པའི་སྤྲུལ་སྐུ་དང༌། གཉིས་ཡིན་ལྷག་བཅས་ཀྱི་མྱང་འདས་དང་། གཉིས་མིན་ཆོས་སྐུ་
ཡིན་པར་གསུངས་སོ། །
གསུམ་པ་ནི། ཐེག་བསྡུས་སུ། སངས་རྒྱས་རྣམས་ཀྱི་སྐུ་གསུམ་པོ་རང་བཞིན་དང་
ལོངས་སྤྱོད་རྫོགས་པ་དང༌། སྤྲུལ་པའི་སྐུ་ནི་དེའི་འབྲས་བུ་ཡེ་ཤེས་སུ་ལྟའོ་ཞེས་གསུངས་པ་ལ་
དོན་གསང་དུ་ཆོས་ཀྱི་སྐུ་དང་ཕྱི་རོལ་དག་པའི་ཡེ་ཤེས་བྱང་སེམས་སར་ཆུད་པ་དང་ལྷན་ཅིག་ཏུ་
ཆོས་ཀྱི་ལོངས་སྤྱོད་མྱོང་བ་ལོངས་སྐུ་དང་། རྗེས་ཐོབ་ཀྱི་ཡེ་ཤེས་ཀྱི་ཁྱད་པར་བྱང་སེམས་ལས་
དང་པོ་པ་ལ་སོགས་པའི་དོན་མཛད་པ་སྤྲུལ་སྐུར་འཆད་དོ། །སྡུད་འགྲེལ་ལས། མེ་ལོང་ཡེ་ཤེས་
ཆོས་སྐུ་དང་། མཉམ་པ་ཉིད་དང་སོ་སོར་རྟོག་པའི་ཡེ་ཤེས་ལོངས་སྐུ་དང་། བྱ་བ་གྲུབ་པའི་ཡེ་
ཤེས་སྤྲུལ་སྐུར་འཆད་དོ། །མདོ་སྡེ་རྒྱན་ལས། ལོངས་སྤྱོད་རྫོགས་པའི་སངས་རྒྱས་ཉིད། །ཅེས་
མེ་ལོང་ཡེ་ཤེས་ལོངས་སྐུར་གསུངས་ལ། དེ་ལ་སློབ་དཔོན་བཙུན་པ་ན་རེ། ལོངས་སྐུའི་རྒྱུ་ཡིན་
པས་དེ་ལྟར་གསུངས་པ་ཡིན་གསུང་ངོ་། །བྱ་བ་གྲུབ་པའི་ཡེ་ཤེས་ནི། ཁམས་རྣམས་ཀུན་ཏུ་སྣ་
ཚོགས་ཏེ། །དཔག་མེད་བསམ་ཡས་སྤྲུལ་པ་ཡིས། །སེམས་ཅན་དོན་ཀུན་སྒྲུབ་པ་པོ། །ཞེས་བྱ་
གྲུབ་ཡེ་ཤེས་སྤྲུལ་སྐུར་གསུངས་སོ། །སློབ་དཔོན་ཙནྡྲ་གོ་མིས། གང་ཡང་ཀུན་གཞིའི་རྣམ་པར་
ཤེས། །མེ་ལོང་ཡེ་ཤེས་ཉིད་གྱུར་པ། །དེ་ཡང་ཆོས་ཀྱི་དབྱིངས་དེ་ནི། །ངོ་བོ་ཉིད་དུ་འགའ་ཞིག་
-3 10 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
འདོད། །ཅེས་པ་དང་། ཉོན་མོངས་ཅན་ཡིད་གནས་གྱུར་པ། །མཉམ་ཉིད་ཡེ་ཤེས་བརྗོད་པར་བྱ།།
སོ་སོར་རྟོག་པའི་ཡེ་ཤེས་ནི། །ཡིད་ཀྱི་རྣམ་ཤེས་ཉིད་དེའོ། །དེ་དག་ལོངས་སྤྱོད་རྫོགས་སྐུ་ཉིད།།
ཆོས་ལ་རྫོགས་ལོངས་སྤྱོད་སྟོན་ཕྱིར། །བྱང་ཆུབ་སེམས་དཔའ་ཆེན་པོ་རྣམས། །ཆོས་ལ་རྫོགས་
ལོངས་སྤྱོད་ཕྱིར་ཡང་། ཁ་ཅིག་མེ་ལོང་ཡེ་ཤེས་ཀྱང་། །ལོངས་སྤྱོད་རྫོགས་པའི་སྐུ་རུ་རྟོགས།
དེའང་དེའི་རྒྱུ་ཉིད་ཕྱིར། །ཉེ་བར་གཏགས་ལ་དེ་བཞིན་གཞན། །དབང་པོ་ལྔ་ཡི་རྣམ་ཤེས་གང་།།
དེ་ནི་དོན་ཀུན་ཡོངས་འཛིན་ཕྱིར། །སེམས་ཅན་ཀུན་གྱི་དོན་དུ་ནི། །བྱ་བ་སྒྲུབ་པ་ཙམ་ཉིད་ཐོབ།།
དེ་ཡང་རྟག་པར་ཐམས་ཅད་དུ། །དུས་ཇི་བཞིན་དང་བསམ་ཇི་བཞིན། །སངས་རྒྱས་རྣམས་ཀྱི་
སྤྲུལ་སྐུ་སྟེ། །སྤྲུལ་པ་ཀུན་གྱི་རྒྱུ་ཡིན་ཕྱིར། ཁ་ཅིག་ཡིད་ནི་ཁོ་ན་ལ། །སྤྲུལ་པའི་སྐུ་ཉིད་དུ་ནི་རྟོག།
དབང་པོ་ལྔའི་རྣམ་ཤེས་གང༌། །དེ་ནི་ལོངས་སྤྱོད་རྫོགས་སྐུའོ། །ཞེས་བཤད་ཅེས་དགོངས་རྒྱན་
དུ་དྲང་ངོ་། །
གཞུང་དོན་ལ་གཉིས་ཏེ། བཤད་བྱ་དགོད། དེ་བཤད་པའོ། །དང་པོ་ལ། ཁམས་
རང་བཞིན་གྱིས་དག་པ་གློ་བུར་གྱི་དྲི་མས་ཀྱང་དག་པ་ནི་བྱང་ཆུབ་ཀྱི་ངོ་བོ་ཡིན། མཉམ་རྗེས་ཡེ་
ཤེས་གཉིས་ནི་དེ་ཐོབ་པར་བྱེད་པའི་རྒྱུ་ཡིན་ནོ། །སྒྲིབ་པ་གཉིས་དང་བྲལ་བ་ནི་འབྲས་བུའོ།།
རང་གཞན་གྱི་དོན་སྒྲུབ་པ་ནི་ལས་སོ། །ཡོན་ཏན་དེའི་རྟེན་དང་ལྡན་པ་ནི་ལྡན་པའོ། །ཟབ་མོ་
ཆོས་སྐུ་དང་། རྒྱ་ཆེན་ལོངས་སྐུ་དང་། བདག་ཉིད་ཆེན་པོ་སྤྲུལ་སྐུ་དང་གསུམ་ནི་འཇུག་པའོ། །སྐུ་
གསུམ་མམ་བྱང་ཆུབ་དེ་ཡང་འཁོར་བ་ཇི་སྲིད་པའི་དུས་སུ་གནས་པ་ནི་རྟག་པའོ། །ཆོས་ཉིད་ཇི་
ལྟ་བའི་རང་བཞིན་ཉིད་ཡིན་པས་ན་བསམ་གྱིས་མི་ཁྱབ་པ་སྟེ། དོན་བརྒྱད་པོ་དེའི་སྒོ་ནས་སངས་
རྒྱས་ཀྱི་ས་ནི་རྣམ་པར་གནས་སོ། །གཉིས་པ་ལ། ངོ་བོ་དང་རྒྱུ་སྟབས་ཅིག་ཏུ་བྱས་ཤིང་གཞན་
རྣམས་སོ་སོར་བྱས་ནས་བདུན་ལས། དང་པོ་ངོ་བོ་དང་རྒྱུའི་དོན་ལ་གཉིས་ལས། མདོར་བསྟན་
པ་ལ། ངོ་བོ་ནི་རང་བཞིན་གྱིས་འོད་གསལ་བ་ཞེས་བརྗོད་པ་གང་ཡིན་པ་དེ་གློ་བུར་གྱི་དྲི་མས་
-
-
-
- 3 ] 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཀྱང་དག་པའི་བྱང་ཆུབ་དེ་ནི་དང་པོ་ཉིད་ནས་ཉི་མ་བཞིན་དུ་རང་བཞིན་གྱིས་འོད་གསལ་བ་དང་།
ནམ་མཁའ་བཞིན་དུ་རང་བཞིན་གྱིས་དག་པ་ལ་སྔར་གློ་བུར་གྱི་ཉོན་མོངས་པ་དང་ཤེས་བྱའི་
སྒྲིབ་པའི་སྤྲིན་ཚོགས་སྟུག་པོ་ལྟ་བུ་ཡིས་བསྒྲིབས་པར་གྱུར་ནས་མངོན་དུ་མ་གྱུར་པ་དེ་ཕྱིས་གློ་
བུར་གྱི་དྲི་མ་དེ་དག་མེད་པར་གྱུར་པ་ན་ཤིན་ཏུ་གསལ་བའི་ཡེ་ཤེས་དང་། རྣམ་པར་དག་པའི་
སྤངས་པས་བསྡུས་པའི་སངས་རྒྱས་ཀྱི་ཡོན་ཏན་ཀུན་དང་ལྡན་ལ་རང་བཞིན་གྱི་ནི་རྟག་པ་དང་།
བརྟན་པ་ལ། གཡུང་དྲུང་ནི་སངས་རྒྱས་ཉིད་དོ། །རྒྱུ་ནི་སངས་རྒྱས་དེ་ནི་ཆོས་ཐམས་ཅད་ལ་སྤྲོས་
པའི་མཚན་མ་གང་དུ་ཡང་རྣམ་པར་མི་རྟོག་པ་མཉམ་གཞག་གི་ཡེ་ཤེས་དང་། ཤེས་བྱ་མཐའ་
ཡས་པ་རྣམ་པར་འབྱེད་པ་རྗེས་ཐོབ་ཀྱི་ཡེ་ཤེས་དག་ལ་བརྟེན་ནས་ཐོབ་བོ། །
རྒྱས་པར་བཤད་པ་ལ་གཉིས་ལས། ངོ་བོ་ནི་སངས་རྒྱས་ཉིད་ནི་དང་པོ་ནས་བདེ་
གཤེགས་སྙིང་པོ་ལ་དབྱེར་མེད་དུ་ཡོད། ཕྱིས་གློ་བུར་གྱི་དྲི་མ་ཐམས་ཅད་ཀྱིས་དག་པའི་ཡོན་
ཏན་གྱི་ཆོས་ཀྱིས་རབ་ཏུ་ཕྱེ་བ་ཡིན་ཞིང་། དེ་ཡང་ཉི་མ་བཞིན་དུ་འོད་གསལ་བའི་ཡེ་ཤེས་དང་།
ནམ་མཁའ་བཞིན་དུ་དག་པའི་སྤངས་པ་གཉིས་ཀྱི་མཚན་ཉིད་དེ་རང་བཞིན་ནོ། །ཡོན་ཏན་གྱི་
ཆོས་ཇི་ལྟ་བུས་ཕྱེ་ཞེ་ན། རང་བཞིན་གྱིས་འོད་གསལ་ཞིང་རྒྱུ་རྐྱེན་གྱིས་བྱས་པ་མིན་ལ་སེམས་ཀྱི་
ཆོས་ཉིད་ལ་དབྱེར་མེད་པར་འཇུག་པ་ཅན་གསལ་བའི་དབྱེ་བ་གངྒའི་ཀླུང་གི་ནི་རྡུལ་ལས་འདས་
པའི་སངས་རྒྱས་ཀྱི་ཆོས་རྣམས་ཀུན་དང་ལྡན་པ་ཉིད་དོ། །ཆོས་སྐུའི་རང་བཞིན་དེ་ལྟ་བུ་ཡིན་ན་
སྒྲིབ་གཉིས་ཀྱི་རང་བཞིན་ཇི་ལྟ་བུ་ཞེ་ན། ཉོན་མོངས་པ་དང་ཤེས་བྱའི་སྒྲིབ་པ་དེ་ནི་སེམས་ཀྱི་
ཆོས་ཉིད་ལ་རང་བཞིན་གྱིས་ནི་མ་གྲུབ་པ་དང་། རེས་འགའ་སེམས་ལ་ཁྱབ་པར་བྱེད་པ་དང་།
རྐྱེན་ལས་གློ་བུར་དུ་འབྱུང་གིས་གཏན་དུ་མི་གནས་པ་ཉིད་ཀྱི་ཕྱིར་སྤྲིན་ནམ་མཁའ་ལ་རང་
བཞིན་གྱིས་མ་གྲུབ་པ་དང༌། གློ་བུར་བ་ཡིན་པ་དང་འདྲ་བར་བརྗོད་པ་ཡིན་ནོ། །རྒྱུ་ནི་སྒྲིབ་པ་
གཉིས་པོ་དེ་དང་བྲལ་བའི་ཡེ་ཤེས་གཉིས་ཡིན་ཏེ་གཉིས་པོ་གང་ཞེ་ན། མཉམ་གཞག་རྣམ་པར་
-3 1
2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
མི་རྟོག་པ་དང་དེའི་རྗེས་ལས་ཐོབ་པ་ཤེས་བྱ་ཇི་སྙེད་པའི་ཡུན་ཅན་དེ་གཉིས་ནི་ཡེ་ཤེས་གཉིས་སུ་
འདོད་དོ། །
འབྲས་བུའི་དོན་ལ་གསུམ་སྟེ། སྒྲིབ་གཉིས་དང་བྲལ་བའི་འབྲས་བུ་མདོར་བསྟན།
དེ་དག་མཉམ་རྗེས་གཉིས་ཀྱི་འབྲས་བུར་བསྟན། དཔེ་དང་ཆོས་མཐུན་གྱི་སྒོ་ནས་རྒྱས་པར་
བཤད་པའོ། །དང་པོ་ལ་གཉིས་ལས། ཉོན་མོངས་ལས་གྲོལ་བ་ནི། དྲི་མ་མེད་པའི་ཆུ་དང་ལྡན་
ཞིང་རིམ་གྱིས་རྒྱས་པའི་པདྨས་ཁེབས་པའི་མཚོ་བཞིན་དུ་འདོད་ཆགས་ལས་གྲོལ་བ་དང་། སྒྲ་
གཅན་གྱི་ཁ་ནས་ཐར་བའི་ཟླ་བ་ཉ་བ་ལྟ་བུར་ཞེ་སྡང་ལས་གྲོལ་བ་དང་། སྤྲིན་གྱི་ཚོགས་ལས་
གྲོལ་བའི་ཉི་མ་ལྟ་བུར་ཉོན་མོངས་པ་གཏི་མུག་དག་ལས་གྲོལ་ནས་གློ་བུར་གྱི་དྲི་མ་མེད་པའི་
སྤངས་རྟོགས་ཀྱི་ཡོན་ཏན་དང་ལྡན་པའི་ཡེ་ཤེས་ཀྱི་འོད་ཟེར་གྱི་སྣང་བ་དང་ལྡན་པ་ནི་སངས་
རྒྱས་དེ་ཉིད་དོ། །
གཉིས་པ་ཤེས་སྒྲིབ་དང་བྲལ་བ་ནི་ཐུབ་པ་ཁྱུ་མཆོག་སངས་རྒྱས་དང་། སྦྲང་རྩི་དང་།
འབྲས་བུའི་སྙིང་པོ་དང་རིན་ཆེན་གསེར་དང་། གཏེར་དང་རྗོན་པའི་ཤིང་བཞིན་དང་། དྲི་མ་མེད་
པའི་ རིན་ཆེན་ལས་བྱས་པའི་བདེ་བར་གཤེགས་པའི་སྐུ་དང༌། ས་ ཡི་བདག་པོ་གསེར་གྱི་
གཟུགས་རྣམས་སྒྲིབ་བྱེད་རྣམས་ལས་གྲོལ་བ་དང་བྲལ་བའི་རྒྱལ་བ་ཉིད་ཡིན་ནོ། །གཉིས་པ་ནི།
ཆུ་དང་ལྡན་པའི་མཚོ་ལ་སོགས་པ་གསུམ་བཞིན་དུ་འདོད་ཆགས་ལ་སོགས་པ་གློ་བུར་གྱི་ཉོན་
མོངས་པ་གསུམ་དག་པ་ནི། མདོར་ན་མཉམ་གཞག་རྣམ་པར་མི་རྟོག་པའི་ཡེ་ཤེས་ཀྱི་བྲལ་བའི་
འབྲས་བུ་ཡིན་པར་རབ་ཏུ་བརྗོད་དོ། །ཡོན་ཏན་གྱི་རྣམ་པ་ཀུན་གྱི་མཆོག་དང་ལྡན་པའི་སངས་
རྒྱས་ཀྱི་སྐུ་ནི་ངེས་པར་ཐོབ་པ་དེ་ནི་རྗེས་ལས་ཐོབ་པའི་ཡེ་ཤེས་ཀྱིས་ཤེས་བྱའི་སྒྲིབ་པ་བསལ་
བའི་འབྲས་བུ་ཡིན་པར་བསྟན་ཏོ། །
གསུམ་པ་ལ་གཉིས་ལས། ཉོན་སྒྲིབ་དང་བྲལ་བ་ནི་འདོད་ཆགས་ཀྱི་རྡུལ་ནི་
-3 ]
3 -



-
-
-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
སྤངས་པའི་ཕྱིར་དང་གདུལ་བྱའི་པདྨོ་ལ་བསམ་གཏན་གྱི་ཆུ་འབབ་པ་སྟེ། རང་བཞིན་ལས་མ་
གཡོས་པར་དེ་ལས་བྱུང་བའི་རྫུ་འཕྲུལ་ལ་སོགས་པས་ཕན་འདོགས་པའི་ཕྱིར་སངས་རྒྱས་དེ་
པདྨས་ཁེབས་པའི་ཆུ་དག་པའི་རྫིང་དང་མཚུངས་པ་ཡིན་ནོ། །ཞེ་སྡང་གི་སྒྲ་གཅན་ལས་སྒྲོལ་
བས་སྙིང་རྗེ་དང་བྱམས་པ་ཆེན་པོའི་འོད་ཟེར་གྱིས་འགྲོ་བ་ཐམས་ཅད་ཁྱབ་པའི་ཕྱིར་སངས་རྒྱས་
དེ་དྲི་མ་མེད་པའི་ཟླ་བ་ཉ་བ་གཟའ་ལས་ཐར་བ་བཞིན་ནོ། །གཏི་མུག་གི་ཕྲིན་ལས་རྣམ་པར་
གྲོལ་བས་གདུལ་བྱའི་འགྲོ་བར་ཡེ་ཤེས་ཀྱི་འོད་ཟེར་གྱིས་མི་ཤེས་པའི་མུན་པ་སེལ་བའི་ཕྱིར་
སངས་རྒྱས་དེ་ནི་དྲི་མ་མེད་པའི་ཉི་མ་སྤྲིན་ལས་གྲོལ་བ་བཞིན་ནོ། །ཤེས་སྒྲིབ་ལས་གྲོལ་བ་ནི་
གང་དང་ཡང་མི་མཉམ་པའི་སངས་རྒྱས་ཉིད་དང་མཉམ་པའི་ཡོན་ཏན་གྱི་ཆོས་དང་ལྡན་པའི་
ཕྱིར་དང་། གདུལ་བྱ་རྣམས་ལ་དམ་པའི་ཆོས་ཀྱི་རོ་ནི་སྦྱིན་པར་མཛད་པའི་ཕྱིར་དང་། སྒྲིབ་
གཉིས་ཀྱི་ཤུན་པ་དང་ནི་བྲལ་བའི་ཕྱིར་སྐུ་གསུམ་པོ་རིམ་པ་ལྟར་བདེ་བར་གཤེགས་པ་དང་སྦྲང་
རྩི་དང་འབྲས་བུའི་སྙིང་པོ་བཞིན་ནོ། །དྲི་མ་རང་བཞིན་དང་གློ་བུར་བ་གཉིས་ཀས་དག་པའི་ཕྱིར་
དང༌། ཡོན་ཏན་གྱི་རྫས་ཀྱིས་ནི་གདུལ་བྱའི་དབུལ་བ་སེལ་བར་བྱེད་པའི་ཕྱིར་དང་། རྣམ་གྲོལ་
གྱི་འབྲས་བུ་སྦྱིན་པར་བྱེད་པའི་ཕྱིར་གསུམ་པོ་གོ་རིམ་བཞིན་གསེར་དང་གཏེར་དང་ལྗོན་པ་
བཞིན་ནོ། །རྟོགས་པའི་ཆོས་རིན་པོ་ཆེའི་སྐུ་ཡིན་པའི་ཕྱིར་དང་རྐང་གཉིས་རྣམས་ཀྱི་བདག་པོ་
མཆོག་ཡིན་པའི་ཕྱིར་དང་། ཡོན་ཏན་རིན་པོ་ཆེ་ལས་གྲུབ་ཅིང་ལོངས་སྐུའི་གཟུགས་ཀྱི་རྣམ་པ་
སྟེ༑ གཟུགས་བརྙན་ཡིན་པའི་ཕྱིར་སྐུ་གསུམ་པོ་རིན་པོ་ཆེའི་སྐུ་དང་། རྒྱལ་པོ་དང་། གསེར་གྱི་
གཟུགས་བཞིན་ནོ། །ཡང་ན་དཔེ་གསུམ་པོ་སོ་སོར་མ་ཕྱེ་བར་སྤྱིར་སངས་རྒྱས་དེ་དཔེ་དགུ་པོ་
འདི་དང་འདྲ་བར་རོ་ཞེས་བཤད་ནས་ཕྱི་མ་འདི་ཡོན་ཏན་རིན་པོ་ཆེའི་གཟུགས་ཀྱི་རྣམ་པ་སྟེ།
རང་བཞིན་ཡིན་པའི་ཕྱིར་ཞེས་པར་སྦྱར་རོ། ། །
ལས་ཀྱི་དོན་ལ་གསུམ་སྟེ། སྐུ་གཉིས་ཀྱིས་རང་གཞན་གྱི་དོན་བྱེད་པ་མཉམ་རྗེས་
L
-
，
-3 1 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
གཉིས་ཀྱི་ལས་སུ་བསྟན་པ། སྐུ་གཉིས་རྒྱས་པར་བཤད་པའོ། །དང་པོ་ལ་གཉིས་ཏེ། རང་དོན་
དང༌། གཞན་དོན་ནོ། །དང་པོ་ནི། རྣམ་གྲོལ་གྱི་སྐུ་ནི་ཟག་པ་མེད་པ། ཁྱབ་པ། འཇིག་པ་མེད་
པའི་ཆོས་ཅན་ཏེ་འཇིག་པ་མེད་པ་དེ་ཉིད་བཤད་པ་ནི། བརྟན་པ། ཞིབ། རྟག་པ། འཕོ་བ་མེད་
པའོ། །གཞན་དོན་ནི་གཞན་གྱི་རྒྱུད་ལ་ཆོས་སྐུ་དེ་ལྟ་བུ་འགྲུབ་པའི་གནས་ཡིན་ནོ་ཞེས་བསྟན་
ནས་དེ་བཤད་པ་ནི། ནམ་མཁས་གཟུགས་མཐོང་བ་ལ་སོགས་པའི་གོ་ཕྱེ་བ་བཞིན་དུ་དེ་བཞིན་
གཤེགས་པ་ཡང་སྐྱེས་བུ་དམ་པ་རྣམས་ཀྱི་དབང་པོ་དྲུག་གི་དོན་དེ་ཡུལ་ཉམས་སུ་མྱོང་བའི་རྒྱུ་
ཡིན་ནོ། །དེ་བཤད་པ་ནི། ཀུན་རྫོབ་ཏུ་ཏིང་ངེ་འཛིན་ལ་བརྟེན་པའི་དབང་པོ་དྲུག་གིས་གོ་རིམ་
བཞིན་དུ་འབྱུང་བ་བཞི་ལས་སྐྱེས་པ་མེད་པའི་དབང་འབྱོར་པའི་གཟུགས་ཀྱི་དོན་ལྟ་བ་དང་།
ཐེག་ཆེན་གྱི་ཆོས་ཀྱི་གཏམ་བཟང་པོ་ཉེས་པས་མ་གོས་པ་གཙང་མ་ཉན་པ་དང་། བདེ་བར་
གཤེགས་པའི་ཚུལ་ཁྲིམས་ཀྱི་དྲི་གཙང་མ་སྣོམ་པ་དང་། འཕགས་པ་ཆེན་པོའི་ལོངས་སྤྱད་བྱ་དམ་
པའི་ཆོས་ཀྱི་བདུད་རྩིའི་རོ་མྱང་བ་དང༌། ཏིང་ངེ་འཛིན་གྱིས་ལུས་ཤིན་ཏུ་སྦྱངས་པ་ལ་སྣང་བའི་
རེག་བྱ་ལ་བརྟེན་པའི་བདེ་བ་ཉམས་སུ་མྱོང་བ་དང་། རང་གི་ངོ་བོ་ཉིད་ཀྱིས་ཟབ་པ་སྟོང་པ་ཉིད་
ཀྱི་ཚུལ་རྟོགས་པའི་རྒྱུར་གྱུར་པ་ཡིན་ལ། དོན་དམ་དཔྱོད་བྱེད་ཀྱིས་བློས་ཞིབ་མོར་བསམས་པས་
ན་དོན་དམ་པའི་བདེ་བ་སྦྱིན་པར་མཛད་པ། དེ་བཞིན་གཤེགས་པ་ནི་ནམ་མཁའ་བཞིན་དུ་
འབྲས་བུ་བསྐྱེད་པའི་རྒྱུ་མཚན་རྣམས་དང་བྲལ་བ་ཡིན་ནོ། །
གཉིས་པ་ནི། མདོར་ན་སྐུ་གསུམ་གྱིས་རང་དོན་དང་གཞན་དོན་བྱེད་པ་འདི་ནི་
མཉམ་རྗེས་ཀྱི་ཡེ་ཤེས་གཉིས་པའི་ལས་སུ་ཤེས་པར་བྱ་སྟེ། སྒྲིབ་པ་གཉིས་ལས་གྲོལ་བའི་ཆོས་
ཀྱི་སྐུ་ནི་རང་དོན་རྫོགས་པ་དང་། ཡོན་ཏན་གྱི་ཆོས་ཀྱི་རང་བཞིན་གཟུགས་ཀྱི་སྐུ་ནི་གཞན་གྱི་
ཆོས་སྐུ་སྦྱོང་བའོ། །དོན་གཉིས་པོ་དངོས་སུ་སྐུ་གསུམ་གྱིས་བྱེད་ལ། དེ་ཡང་ཡེ་ཤེས་གཉིས་ལ་
བརྟེན་པའི་ཕྱིར་ཡེ་ཤེས་གཉིས་ཀྱི་ལས་སུ་བསྟན་ནོ། །
- 3 1 5 -



་
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
གསུམ་པ་ལ་གཉིས་ཏེ། སྐུ་གཉིས་ཀྱི་དབྱེ་བ། སོ་སོའི་རང་བཞིན་ནོ། །དང་པོ་ནི།
རྣམ་གྲོལ་གྱི་སྐུ་དག་ནི་ཟག་པ་མེད་པའི་ཕྱིར་དང་། ཁྱབ་པའི་ཕྱིར་རྣམ་པ་གཉིས་སུ་ཤེས་པར་བྱ་
སྟེ༑ ཡོན་ཏན་གྱི་ཆོས་གཟུགས་ཀྱི་སྐུ་དག་ནི་འདུས་མ་བྱས་པ་ཆོས་སྐུའི་གནས་ཉིད་ཡིན་པའི་
ཕྱིར་རྣམ་པ་གཅིག་ཏུ་ཤེས་པར་བྱའོ། །གཉིས་པ་ལ་གཉིས་ཏེ། རྣམ་གྲོལ་དང་། ཆོས་ཀྱི་སྐུའོ།།
དང་པོ་ནི། ཉོན་མོངས་པ་རྣམས་ནི་ཁམས་གསུམ་དུ་ཟག་པར་བྱེད་པའི་སེམས་རྣམ་པར་འཕྲོ་
བར་བྱེད་པས་ན་ཟག་པ་སྟེ། དེ་བག་ཆགས་དང་བཅས་པ་འགགས་པའི་ཕྱིར་རྣམ་གྲོལ་གྱི་སྐུ་དེ་
ཟག་པ་མེད་པ་སྟེ་ཤེས་བྱ་ཐམས་ཅད་ལ་ཆགས་པ་མེད་ཅིང་ཐོགས་པ་མེད་པའི་ཕྱིར་སྤང་བྱ་ལས་
གྲོལ་བའི་ཡེ་ཤེས་དེ་ནི་ཤེས་བྱ་ཐམས་ཅད་ལ་ཁྱབ་པ་ཉིད་དུ་འདོད་དོ། །
གཉིས་པ་ལ་གཉིས་ཏེ། སྦྱང་བྱ་ཆོས་སྐུའི་ཡོན་ཏན། སྦྱོང་བྱེད་གཟུགས་སྐུའི་ཡོན་
ཏན་ནོ། །དང་པོ་ལ་གཉིས་ལས། མདོར་བསྟན་པ་ནི། འདུས་མ་བྱས་པའི་གནས་ཉིད་ཕྱིར།།
ཞེས་པའི་འདུས་མ་བྱས་པ་དེ་གང་ཞེ་ན། གཏན་དུ་འཇིག་པ་མེད་པའི་རང་བཞིན་ཡིན་ཕྱིར་
འདུས་མ་བྱས་སོ། །རྒྱས་པར་བཤད་པ་ནི། འཇིག་པ་མེད་པ་དེ་ཉིད་ནི་མདོར་བསྟན་པ་སྟེ།
བརྟན་པ་ལ་སོགས་པ་བཞི་པོ་རྣམས་ཀྱིས་དེ་རྒྱས་པར་བཤད་པ་ཡིན་ནོ། །འཇིག་མེད་ཀྱི་བཟློག་
ཕྱོགས་འཇིག་པ་རྣམ་པ་བཞིར་ཤེས་པར་བྱ་སྟེ། གོ་རིམ་བཞིན་དུ་བརྟན་པ་ལ་སོགས་པ་རྣམས་
ལས་བཟློག་པའི་ཕྱིར་རོ། །བཞི་པོ་གང་ཞེ་ན། མྱགས་པ་སྟེ་རྒས་པ་དང༌། ཁམས་འཁྲུག་ཅིང་
རྣམ་པར་འགྱུར་བ་ན་བ་དང༌། ཚེ་རབས་སྔ་མའི་ཕུང་པོ་རྒྱུན་ཆད་ནས་གཞན་དུ་སྐྱེ་བ་དང་།
བསམ་གྱིས་མི་ཁྱབ་པར་གྱུར་པའི་འཆི་འཕོ་བ་སྟེ། དེ་རྣམས་མེད་པའི་ཕྱིར་ན་གོ་རིམ་བཞིན་དུ་
བརྟན་པ་དང༌། ཞི་བ་དང་རྟག་པ་དང་འཕོ་བ་མེད་པར་ཤེས་པར་བྱའོ། །གཉིས་པ་ནི། དྲི་མ་མེད་
པའི་ཡེ་ཤེས་དེ་ཉིད་གདུལ་བྱ་ལ་གཟུགས་སྐུ་གཉིས་སུ་སྣང་བ་དེ་གདུལ་བྱའི་དཀར་པོ་ཟག་མེད་
ཀྱི་ཆོས་མཐར་ཐུག་པ་རྣམས་ཀྱི་རྟེན་ཡིན་པའི་ཕྱིར་ན་འདུས་མ་བྱས་ཆོས་སྐུའི་གནས་ཡིན་ནོ།།
-3 1
6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡
ཞེས་སྔར་གྱི་འདུས་མ་བྱས་པའི་གནས་ཡིན་ཞེས་པའི་རྒྱུ་མཚན་རྒྱས་བཤད་དུ་སྦྲེལ་བ་འདི་ནི་
མགོན་པོའི་དགོངས་པ་ཕྱིན་ཅི་མ་ལོག་པའོ། །དེ་བཤད་པ་ནི། ཇི་ལྟར་དངོས་པོ་མེད་པས་འབྲས་
བུ་སྐྱེད་བྱེད་ཀྱི་རྒྱུ་མིན་པའི་ནམ་མཁའ་ནི་གཟུགས་མཐོང་བ་དང་སྒྲ་དང་དྲི་དང་རོ་དང་རེག་བྱ་
དང་ཆོས་རྣམས་ནི་ཐོས་པ་ལ་སོགས་པའི་གོ་འབྱེད་པའི་རྒྱུ་ཡིན་པ་ལྟར་དེ་བཞིན་དུ་སངས་རྒྱས་
ཀྱི་གཟུགས་སྐུ་གཉིས་འབད་རྩོལ་གྱི་སྒྲིབ་པ་མེད་པའི་སྦྱོར་བས་བརྟན་པ་བྱང་སེམས་ཀྱི་དབང་
པོ་དྲུག་དང་། དེའི་དོན་དྲུག་ལ་དེ་རྣམས་གནས་འགྱུར་བའི་ཟག་པ་མེད་པའི་ཡོན་ཏན་དག་སྐྱེ་བ་
ཡི་ནི་རྒྱུ་ཡིན་ནོ། །
ལྡན་པའི་དོན་ལ་གསུམ་སྟེ། ཡོན་ཏན་བཅོ་ལྔ་མདོར་བསྟན། དེ་སྐུ་གཉིས་ལ་ལྡན་
པར་བསྟན། ཡོན་ཏན་བཅོ་ལྔ་སོ་སོར་བཤད་པའོ། །དང་པོ་ནི། བྱང་ཆུབ་ལ་བྲལ་བ་དང་། རྣམ་
སྨིན་གྱི་ཡོན་ཏན་གཉིས་ལྡན་པ་ལས། དང་པོ་ནི། ཐུན་མོང་མ་ཡིན་པའི་ཡོན་ཏན་ཏེ། ཡེ་ཤེས་
སྣང་བ་རྒྱན་གྱི་མདོ་ལས། སངས་རྒྱས་ནམ་མཁའི་མཚན་ཉིད་དོ། །ནམ་མཁའ་ལ་ཡང་མཚན་
ཉིད་མེད་ཅེས་སོ། །གཉིས་པ་ནི་དེ་ལྟ་མ་ཡིན་ཏེ། གལ་ཏེ་སྐྱེས་བུ་ཆེན་པོའི་མཚན་སུམ་ཅུ་རྩ་
གཉིས་ཀྱིས་དེ་བཞིན་གཤེགས་པར་ལྟ་བར་འགྱུར་ན་དེས་ན་འཁོར་ལོ་བསྒྱུར་བའི་རྒྱལ་པོ་ཡང་
དེ་བཞིན་གཤེགས་པར་འགྱུར་རོ། །ཞེས་སོ། །དེ་ལས་འདིར་ཐུན་མོང་མ་ཡིན་པའི་ཡོན་ཏན་དང་
ལྡན་པའི་དོན་ནི་བསམ་དུ་མེད་པ། རྟག་པ། བརྟན་པ། ཞི་བ་གཡུང་དྲུང་ཉིད་རབ་ཏུ་ཞི་བ། ཁྱབ་
པ༑ རྟོག་པ་དང་བྲལ་བ། ནམ་མཁའ་བཞིན་དུ་ཆགས་པ་མེད་པ། ཀུན་ཏུ་ཐོགས་པ་མེད་པ།
རྩུབ་རེག་སྤངས་པ། བལྟར་མེད་པ། གཟུང་དུ་མེད་པ། དགེ་བ། དྲི་མ་མེད་པ་སྟེ་ཡོན་ཏན་བཅོ་
ལྔ་པོ་དེ་སངས་རྒྱས་ལ་ལྡན་ནོ། །གཉིས་པ་ནི། གོང་དུ་བཤད་པའི་རྣམ་པར་གྲོལ་བ་དང་། ཆོས་
ཀྱི་སྐུ་དག་གིས་རིམ་པ་ལྟར་རང་དང་གཞན་གྱི་དོན་བྱེད་པར་བསྟན་ཏེ། རང་དང་གཞན་གྱི་དོན་
གྱི་རྟེན་སྐུ་གཉིས་པོ་དེ་ལ་ནི་བསམ་གྱིས་མི་ཁྱབ་པ་ལ་སོགས་པའི་ཡོན་ཏན་བཅོ་ལྔ་ལྡན་ནོ། །
- 3 ] 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གསུམ་པ་ལ་དྲུག་སྟེ། ཟབ་པ། རྟག་པ། བདེ་བ། ཡེ་ཤེས་ སྤངས་པ། རང་བཞིན་
ནོ༑ ༑དང་པོ་ལ་གཉིས་ཏེ། སྤྱིར་བསྟན་པ། བྱེ་བྲག་ཏུ་བཤད་པའོ། །དང་པོ་ནི། ཐམས་ཅད་
མཁྱེན་པའི་ཡེ་ཤེས་ཀྱི་ཡུལ་སངས་རྒྱས་ཀྱི་ཆོས་ཀྱི་སྐུ་དེ་ནི་སངས་རྒྱས་ཉིད་མ་གཏོགས་པ་ཡེ་
ཤེས་ཀྱི་ལུས་ཅན་འཕགས་པ་རྣམས་ཀྱིས་ཀྱང་ནི་བསམ་གྱིས་མི་ཁྱབ་པར་རྟོགས་པར་བྱ་སྟེ་ཐོས་
པ་ལ་སོགས་པའི་ཤེས་རབ་གསུམ་གྱི་ཡུལ་མིན་པའི་ཕྱིར་རོ། །གཉིས་པ་ལ་གཉིས་ཏེ། བྱིས་
པས་མི་རྟོགས་པ་དང་། སངས་རྒྱས་མ་ཡིན་པའི་འཕགས་པས་ཀྱང་རྫོགས་པར་མི་རྟོགས་པའི་
ཚུལ་ལོ། །དང་པོ་ནི། ཆོས་ཉིད་རང་བཞིན་གྱིས་དག་པ་ལ་གློ་བུར་གྱི་དྲི་མ་མཐའ་དག་གིས་ཀྱང་
དག་པའི་སངས་རྒྱས་ཀྱི་ཆོས་ཀྱི་སྐུ་འདི་ཐོས་བྱུང་གི་ཤེས་རབ་ཀྱི་ཡུལ་མ་ཡིན་ཏེ་ཤིན་ཏུ་ཕྲ་བས་
བརྗོད་པའི་ཡུལ་ལས་འདས་པའི་ཕྱིར་རོ། །བསམ་པས་རྟོགས་པར་བྱ་བ་མིན་ཏེ། དོན་དམ་པ་
ཡིན་པའི་ཕྱིར་རོ། །འཇིག་རྟེན་པའི་སྒོམ་པ་ལ་སོགས་པ་སྟེ་མདོར་ན་སོ་སྐྱེའི་ཤེས་རབ་ཐམས་
ཅད་ཀྱི་ཡུལ་མ་ཡིན་ཏེ། ཤིན་ཏུ་ཟབ་པའི་ཕྱིར་རོ། །དཔེར་ན། དམུས་ལོང་གིས་གཟུགས་གཏན་
ནས་མ་མཐོང་བ་བཞིན་དུ་བྱིས་པས་ཆོས་སྐུ་འདི་སྔོན་མཐོང་མ་མྱོང་ངོ༌། །གང་གི་ཕྱིར་ན་རྒྱུ་
མཚན་གསུམ་པོ་དེའི་ཕྱིར་རོ། །གཉིས་པ་ནི་བཙས་པའི་ཁྱིམ་ན་གནས་པའི་བུ་ཆུང་གིས་ཉི་མའི་
འོད་ཟེར་ལ་སོགས་པ་མཐོང་ཡང་ཉི་མའི་གཟུགས་དངོས་མ་མཐོང་བ་བཞིན་དུ་ཉན་རང་
འཕགས་པས་ཀྱང་གང་ཟག་གི་བདག་མེད་པ་ལ་སོགས་པ་འགའ་ཞིག་མངོན་སུམ་དུ་མཐོང་ཡང་
དྲི་མ་མཐའ་དག་དང་བྲལ་བའི་ཆོས་སྐུ་དེ་མཐོང་བ་མེད་དོ་ཞེས་པ་མདོ་དང་བསྟན་པའོ། །འདིར་
ནི་བྱང་སེམས་འཕགས་པ་རྣམས་ཀྱིས་ཀྱང་དྲི་མ་ཐམས་ཅད་དང་བྲལ་བའི་ཆོས་སྐུ་ཡོངས་སུ་
རྫོགས་པར་མཐོང་བ་མེད་ཅེས་སྦྱར་ཡང་སྐྱོན་མེད་དེ། དོན་ལ་དེ་ལྟར་གནས་པའི་ཕྱིར་རོ། །དེ་
ཡང་དཔལ་ཕྲེང་གི་མདོ་ལས། བཅོམ་ལྡན་འདས་དཔེར་ན་དམུས་ལོང་གིས་གཟུགས་ལྟ་བར་མི་
ནུས་པ་དང༌། བུ་བཙའ་བའི་གནས་ན་མཆིས་པའི་བྱིས་པ་དགུང་བདུན་ལ་སོགས་པས་ཉི་མའི་
-3 1
8 -



，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དཀྱིལ་འཁོར་ལ་ལྟ་བར་མི་ནུས་པ་དེ་བཞིན་དུ་བཅོམ་ལྡན་འདས་སྡུག་བསྔལ་འགོག་པའི་
བདེན་པ་ཡང་བྱིས་པ་སོ་སོའི་སྐྱེ་བོ་ཐམས་ཅད་ཀྱིས་རྣམ་པ་ཤེས་པའི་ཡུལ་ཡང་མ་ལགས། ཉན་
ཐོས་དང་རང་སངས་རྒྱས་རྣམས་ཀྱིས་ཤེས་པའི་ཡུལ་ཡང་མ་ལགས་སོ། །ཞེས་སོ། །མདོ་དེ་ལས་
གསུངས་པའི་སྡུག་བསྔལ་འགོག་པའི་བདེན་པ་ཞེས་བྱ་བ་དེ་ཡང་། སངས་རྒྱས་ཀྱི་ཆོས་ཀྱི་སྐུ་
ཡིན་ཏེ། དེ་ཉིད་ལས། སྡུག་བསྔལ་འགོག་པ་ཉིད་ནི་ཡང་དག་པར་བདེན་པ་དང་། རྟག་པ་དང་།
སྐྱབས་ལགས་སོ། །ཞེས་སོ། །བོད་ཀྱི་མཁས་པ་མང་པོ་ཞལ་མཐུན་པར་ཕྲ་ཕྱིར་ཞེས་པས་བྱིས་
པས་ཆོས་སྐུ་གཏན་ནས་མི་མཐོང་བར་བསྟན་ཅིང་། བཙས་པའི་ཁྱིམ་གནས་ཞེས་པས་བྱང་
སེམས་འཕགས་པས་རང་མཚན་ཉི་ཚེ་བ་རྟོགས་པར་བསྟན་ཅེས་གསུངས་པས། གཞུང་གི་
དགོངས་པ་གང་ཡིན་བློ་གྲོས་གསལ་བ་རྣམས་ཀྱིས་དཔྱད་པར་བྱའོ། ། །
གཉིས་པ་ནི། ཆོས་སྐུ་དེ་དང་པོ་སྐྱེ་བ་དང་བྲལ་བའི་ཕྱིར་རྟག་པ་སྟེ། མཐར་འགག་
པའི་འཆི་བ་མེད་པའི་ཕྱིར་བརྟན་པ་ཡིན་ནོ། །ནད་ནི་སྐྱེ་འགག་གཉིས་དང་འབྲེལ་བ་དེ་གཉིས་
མེད་པའི་ཕྱིར་ཆོས་སྐུ་དེ་ཞི་བ་སྟེ་གཡུང་དྲུང་ཡིན་ཏེ་ཆོས་ཉིད་མི་འགྱུར་གནས་པས་ན་རྒས་པ་
མེད་པའི་ཕྱིར་རོ། །གསུམ་པ་ནི། སྡུག་བསྔལ་རབ་ཏུ་ཞི་བ་ཡིན་ཏེ། སྡུག་བསྔལ་རྒྱུ་དང་བཅས་
པ་འགགས་པའི་འགོག་པའི་བདེན་པ་ཡིན་པའི་ཕྱིར་རོ། །བཞི་པ་ནི། ཇི་སྙེད་པ་མཁྱེན་པས་
ཤེས་བྱ་ཐམས་ཅད་རྟོགས་པའི་ཕྱིར་ཤེས་བྱ་ལ་ཁྱབ་པ་ཉིད་ཡིན་ལ། ཇི་ལྟ་བ་མཁྱེན་པས་སྤྲོས་
པའི་མཚན་མ་གང་ལ་ཡང་གནས་པ་མེད་པའི་ཕྱིར་རྟོག་པ་མེད་པ་ཡིན་ནོ། །ལྔ་པ་ནི། ཉོན་
མོངས་པའི་སྒྲིབ་པ་སྤངས་པའི་ཕྱིར་ཤེས་བྱ་ལ་ཆགས་པ་མེད་ལ། ཤེས་བྱའི་སྒྲིབ་པ་ཀུན་དག་
པའི་ཕྱིར་ཡུལ་དུས་ཐམས་ཅད་དུ་ཡང་ཤེས་བྱ་ལ་ཐོགས་པ་མེད་ཅིང་སྙོམས་འཇུག་གི་སྒྲིབ་པ་
བྱིང་རྒོད་གཉིས་མེད་ཅིང་ཏིང་ངེ་འཛིན་ལ་ལས་སུ་རུང་བའི་ཕྱིར་རྩུབ་པའི་རེག་པ་དང་བྲལ་བ་
ཡིན་ནོ། །དྲུག་པ་ནི། ཆོས་སྐུ་དེ་གཟུགས་མེད་པའི་ཕྱིར་མིག་གིས་བལྟར་མེད་དེ་སྤྲོས་པའི་
-3 1 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མཚན་མ་མེད་པའི་ཕྱིར་བློས་གང་དུ་ཡང་བཟུང་དུ་མེད་དོ། །ངོ་བོ་ཉིད་ཀྱིས་དགེ་བ་ཡིན་ཏེ་རང་
བཞིན་གྱིས་དག་པའི་ཕྱིར་རོ། །དྲི་མ་མེད་པ་ཡིན་ཏེ། དྲི་མ་རང་བཞིན་དུ་མེད་ཅིང་གློ་བུར་བ་
སྤངས་པའི་ཕྱིར་རོ། །
འཇུག་པའི་ དོན་ལ་ གཉིས་ ཏེ། བཤད་བྱ་དགོད། དེ་བཤད་པའོ། །དང་པོ་ལ་
གསུམ་སྟེ། ཆོས་སྐུ། ལོངས་སྐུ། སྤྲུལ་སྐུའོ། །དང་པོ་ལ་གཉིས་ལས། མཚན་ཉིད་ནི། སངས་
རྒྱས་ཀྱི་ཆོས་ཀྱི་སྐུ་ནི་མཚན་ཉིད་ལྔ་དང་ལྡན་པ་སྟེ། འདུས་མ་བྱས་པ་ནི། ཐོག་མ་སྐྱེ་བ་དང༌།
དབུས་གནས་པ་དང་མཐའ་འགག་པ་མེད་ཅིང་ཞེས་པའོ། །ཐ་དད་མེད་པ་སངས་རྒྱས་ཐམས་
ཅད་ཀྱི་ཆོས་ཀྱི་དབྱིངས་ལ་གཅིག་དང་ཐ་དད་དུ་རྣམ་པར་དབྱེར་མེད་པའོ། །ཕྱིན་ཅི་མ་ལོག་པ་
ནི་བདག་དང་བདག་མེད་པའི་སྤྲོས་པའི་མཐའ་གཉིས་སུ་སྒྲོ་འདོགས་པ་དང་སྐུར་པ་འདེབས་པ་
གཉིས་མེད་པའོ། །རྣམ་པར་དག་པ་ནི་སྒྲིབ་པ་གསུམ་དང་བྲལ་བའོ། །འོད་གསལ་བ་ནི་དྲི་མ་
མེད་ཅིང་རྣམ་རྟོག་མེད་ལ་ཆོས་ཀྱི་དབྱིངས་ཀྱི་རང་བཞིན་གང་ཡིན་པའི་ཆོས་སྐུ་དེ་རྟོགས་པ་ནི་
ཆོས་ཉིད་ལ་མཉམ་པར་བཞག་པའི་རྣལ་འབྱོར་པ་ཡིས་མཐོང་བར་འགྱུར་རོ། །ཡོན་ཏན་ནི། དེ་
བཞིན་གཤེགས་པའི་དྲི་མ་མེད་པའི་དབྱིངས་ཆོས་སྐུ་དེ་ནི་ཚད་གཞལ་དུ་མེད་པ་དང་། གྲངས་
གངྒའི་བྱེ་མའི་གྲངས་ལས་འདས་པ་དང༌། རྟོག་གེའི་བློས་བསམ་དུ་མེད་པ་དང་། གཞན་དང་
མཉམ་དུ་མེད་པ་དང་
། བག་ཆགས་དང་བཅས་པའི་སྒྲིབ་གཉིས་ཀྱི་ཉེས་པ་རྣམས་སྤངས་པ་སྟེ།
ཡོན་ཏན་ལྔ་པོ་རྣམས་དང་ལྡན་པའོ། །
གཉིས་པ་ལོངས་སྐུ་ཡང་ཁྱད་པར་ལྔ་དང་ལྡན་པ་སྟེ། གསུང་སྣ་ཚོགས་པའི་དམ་པའི་
ཆོས་ཀྱི་འོད་ཟེར་མངའ་བའི་སྐུས་ཞེས་པ་ནི། བརྗོད་པ་དང་སྟོན་པའི་ཡོན་ཏན་གཉིས་བརྟེན་པ་
དང་རྟེན་དུ་སྦྱར་ནས་བསྟན་པའོ། །ཐུགས་ཀྱི་མཛད་པ་ནི། འགྲོ་བའི་རྣམ་པར་གྲོལ་བའི་དོན་
སྒྲུབ་པ་ལ་བརྩོན་པའོ། །དེ་དག་ལ་རྟོག་པ་མེད་ཅིང་ལྷུན་གྱིས་གྲུབ་པ་ནི་མཛད་པ་ཡིད་བཞིན་གྱི་
1
，
-
，
，
-3 2 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
ནོར་བུའི་རྒྱལ་པོ་བཞིན་དུ་འབད་མེད་དུ་མཛད་དེ་ཞེས་སོ། །སྣ་ཚོགས་སུ་སྣང་ཡང་སྣ་ཚོགས་ཀྱི་
ངོ་བོ་མ་ཡིན་པ་ནི་གདུལ་བྱའི་དབང་གིས་སྣ་ཚོགས་ཀྱི་དངོས་པོར་སྣང་བ་དང་། དོན་ལ་སྣ་
ཚོགས་དེའི་རང་བཞིན་དུ་བདེན་པ་མིན་པའོ། །གསུམ་པ་སྤྲུལ་སྐུ་ནི། འཇིག་རྟེན་རྣམས་སྡུག་
བསྔལ་ཞི་བའི་མྱ་ངན་ལས་འདས་པའི་ལམ་ལ་འཇུག་པར་བྱེད་པ་དང་། དེ་དག་ཐམས་ཅད་ཐེག་
ཆེན་ལ་རབ་ཏུ་སྨིན་པར་བྱེད་པ་དང་། དེ་ནས་བྱང་ཆུབ་ཏུ་ལུང་སྟོན་པར་བྱེད་པའི་རྒྱུའི་གཟུགས་
སྤྲུལ་སྐུ་གང་ཡིན་པ་དེ་ཡང་འཇིག་རྟེན་ནམ་ཆོས་དབྱིངས་འདིར་ནི་རྟག་ཏུ་གནས་ཏེ་དཔེར་ན་
ནམ་མཁའི་ཁམས་སུ་གཟུགས་ཀྱི་ཁམས་རྒྱུན་མི་ཆད་པ་བཞིན་ནོ། །
གཉིས་པ་ལ་བསྟན། བཤད། བསྡུ་བ་གསུམ་ལས། དང་པོ་ནི། གཞན་ལ་མ་བརྟེན་
པར་རང་ཉིད་ཀྱིས་བྱང་ཆུབ་སྔོན་དུ་བྱས་པས་ན་རང་བྱུང་སྟེ་དེ་བཞིན་གཤེགས་པ་རྣམས་ཀྱི་རང་
བཞིན་ཤེས་བྱ་ཐམས་ཅད་མཁྱེན་པས་ན་ཐམས་ཅད་མཁྱེན་པ་སྟེ། མ་རིག་པའི་གཉིད་ལས་
སངས་ཤིང་ཤེས་བྱ་ལ་བློ་གྲོས་རྒྱས་པས་ན་སངས་རྒྱས་ཉིད་ཅེས་གང་བརྗོད་པ་དེ་ནི་སྤང་བྱ་
ཐམས་ཅད་སྤངས་པས་མཆོག་ཏུ་མཐར་ཐུག་པ། མྱ་ངན་ལས་འདས་པ་གཞན་གྱི་བློས་བསམ་དུ་
མེད་པ་དེ་བཞིན་གཤེགས་པ་དགྲ་བཅོམ་པའི་སོ་སོ་རང་གིས་རིག་པའི་བདག་ཉིད་དུ་གྱུར་པའོ།།
དེ་ལ་དབྱེ་ན་ཟབ་པ་ཆོས་སྐུ་དང་རྒྱ་ཆེ་བ་ལོངས་སྐུ་དང་བདག་ཉིད་ཆེན་པོ་སྤྲུལ་སྐུ་སྟེ་གསུམ་གྱི་
སོ་སོའི་ཡོན་ཏན་གྱི་ཆོས་ཀྱི་རབ་ཏུ་ཕྱེ་བའི་སྒོ་ནས་རང་བཞིན་ལ་སོགས་པའི་སྐུ་གསུམ་དག་གིས་
འཇུག་གོ །
གཉིས་པ་ལ་གསུམ་སྟེ། ཆོས་སྐུ། ལོངས་སྐུ། སྤྲུལ་སྐུའོ། །མདོར་བསྟན་པ་ནི། དེ་
ལ་སངས་རྒྱས་རྣམས་ཀྱི་ནི་ངོ་བོ་ཉིད་ཀྱི་སྐུ་མཚན་ཉིད་ལྔ་མདོར་ན་ཡོན་ཏན་ལྔ་དང་ནི་ལྡན་པ་
ཉིད་དུ་རིག་པར་བྱ་ཞེས་སོ། །རྒྱས་པར་བཤད་པ་ལ་གཉིས་ལས། མཚན་ཉིད། ཡོན་ཏན། དང་
པོ་ནི་སྐྱེ་སོགས་དང་བྲལ་བས་ན་འདུས་མ་བྱས་པ་དང་། གཅིག་དང་ཐ་དད་དུ་རྣམ་པར་དབྱེ་བ་
，
-3 2 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མེད་པ་དང་། བདག་དང་བདག་མེད་ཀྱི་སྤྲོས་པའི་མཐའ་གཉིས་དག་ནི་རྣམ་པར་སྤང་པ་དང༌།
སེར་སྣ་ལ་སོགས་པ་ཉོན་མོངས་པ་དང་ཉོན་མོངས་པ་ཅན་མ་ཡིན་པའི་རྟོག་པ་ཤེས་བྱ་དང་
སྙོམས་འཇུག་དགུ་ལ་འཇུག་མི་ནུས་པ་སྙོམས་པར་འཇུག་པའི་སྒྲིབ་པ་གསུམ་ལས་ངེས་པར་
གྲོལ་བས་རྣམ་པར་དག་པ་དང༌། གློ་བུར་གྱི་དྲི་མ་མེད་པ་དང་གཟུང་འཛིན་གྱི་རྣམ་པར་རྟོག་པ་
མེད་པ་དང་། ཆོས་ཉིད་ལ་མཉམ་པར་བཞག་པའི་རྣལ་འབྱོར་པ་རྣམས་ཀྱི་ཡུལ་ཡིན་པའི་ཕྱིར་
དང༌། ཆོས་དབྱིངས་ངོ་བོ་ཉིད་ཀྱིས་ནི་དག་པ་སྟེ་རྒྱུ་མཚན་བཞི་པོ་དེའི་ཕྱིར་ན་འོད་གསལ་བ་ཡིན་
ནོ༑ ༑གཉིས་པ་ནི། གཞལ་མེད་གྲངས་མེད་བསམ་མེད་པ། །མཉམ་མེད་དག་པའི་མཐར་ཐུག་
པའི། །ཡོན་ཏན་རྣམས་དང་ཡང་དག་པར། །ངོ་བོ་ཉིད་ཀྱི་སྐུ་ལྡན་ཏེ། །ཞེས་བསྟན་ནས་རྒྱུ་
མཚན་གང་གིས་དེ་དག་ཏུ་འཇོག་ཅེ་ན། ཡོན་ཏན་རྒྱ་ཆེ་བའི་ཕྱིར་དང་གྲངས་མེད་པའི་ཕྱིར་དང་།
རྟོག་གེའི་ཡུལ་ནི་མིན་པའི་ཕྱིར་དང་སངས་རྒྱས་འབའ་ཞིག་ལ་ཡོད་ཀྱི་གཞན་ལ་མེད་པའི་ཕྱིར་
དང༌། སྒྲིབ་གཉིས་བག་ཆགས་དང་བཅས་པ་སྤངས་པའི་ཕྱིར་གཞལ་དུ་མེད་ལ་སོགས་པ་ལྔ་པོ་
གོ་རིམ་བཞིན་དུ་བཞག་གོ ། །
ལོངས་སྐུ་ལ་གསུམ་སྟེ། ཡོན་ཏན་སོ་སོར་བཤད་པ། དོན་བསྡུ། དཔེ་དང་སྦྱར་
བའོ། །དང་པོ་ནི། གསུང་གི་སྒོ་ནས་སྣ་ཚོགས་པའི་ཐེག་ཆེན་གྱི་ཆོས་ལ་རྫོགས་པར་ལོངས་སྤྱོད་
པ་དང༌། སྐུ་སྤྲུལ་པ་མ་ཡིན་གྱི་རང་བཞིན་དུ་གྲུབ་པའི་མཚན་ལ་སོགས་པའི་ཆོས་རྒྱུན་མི་ཆད་
པར་སྣང་བའི་ཕྱིར་དང་། ཐུགས་ཐུགས་རྗེ་ཆེན་པོ་ཡང་དག་པའི་རྒྱུ་མཐུན་པའི་འགྲོ་བའི་དོན་
རྒྱུན་མི་ཆད་པའི་ཕྱིར་དང་། ཕྲིན་ལས་རྣམ་པར་རྟོག་པ་མེད་ཅིང་རྩོལ་བ་ལ་ལྟོས་པ་མེད་པར་
ལྷུན་གྱིས་གྲུབ་པར་འཇུག་པས་གདུལ་བྱའི་འདོད་པ་ཐམས་ཅད་ཇི་ལྟ་བ་བཞིན་ཡོངས་སུ་སྐོང་
བར་བྱེད་པའི་ཕྱིར་དང་། ཡོན་ཏན་ཡིད་བཞིན་གྱི་ནོར་བུ་སྣ་ཚོགས་མིན་ཡང་སྣ་ཚོགས་སུ་སྣང་
བའི་མཐུ་དང་ལྡན་པ་བཞིན་དུ་སྣ་ཚོགས་མིན་ཡང་གདུལ་བྱའི་དབང་གིས་སྣ་ཚོགས་སུ་སྣང་
.
，
-3 2 2 -



།
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
བའི་རྫུ་འཕྲུལ་བསྟན་པའི་མཐུ་ཡོད་པ་སྟེ། ཆོས་ལྔ་པོ་དེས་ཐེག་ཆེན་གྱི་ཆོས་ལ་རྫོགས་པར་
ལོངས་སྤྱོད་པའི་སྐུ་དེ་ནི་རྣམ་པར་གནས་སོ། །
གཉིས་པ་ནི། དེའི་དོན་བསྡུས་ན་གསུང་བརྗོད་པ་དང༌། སྐུ་སྟོན་པ་དང༌། ཐུགས་
མཛད་པ་རྒྱུན་མི་ཆད་པའི་རྒྱུར་གྱུར་པ་དང་། ཕྲིན་ལས་མངོན་པར་འདུ་བྱེད་པ་མེད་པར་འཇུག་
པ་དང་། ཡོན་ཏན་བདག་ཉིད་འདི་ལྟར་བསྟན་པར་བྱའོ་སྙམ་པ་མེད་པས་ན་སྣ་ཚོགས་དེའི་ངོ་བོ་
མི་སྟོན་ལ། གདུལ་བྱའི་ངོར་འདིར་ནི་སྣ་ཚོགས་སུ་སྣང་བ་སྟེ། རྣམ་པ་ལྔར་བརྗོད་དོ། །གསུམ་
པ་ནི། ཇི་ལྟར་ཚོན་ཁ་དོག་སྣ་ཚོགས་ཀྱི་རྐྱེན་གྱིས་ནོར་བུ་ཁ་དོག་སྣ་ཚོགས་མིན་པ་དེའི་དངོས་པོ་
མི་སྣང་བ་ཁ་དོག་སྣ་ཚོགས་སུ་སྣང་བ་དེ་བཞིན་དུ་འགྲོ་བའི་མོས་པ་ཐ་དད་པའི་རྐྱེན་སྣ་ཚོགས་
ཀྱིས་ཁྱབ་བདག་སྣ་ཚོགས་མ་ཡིན་པ་དེ་དེའི་དངོས་པོ་མིན་པར་སྣ་ཚོགས་སུ་སྣང་ངོ༌། །སྤྲུལ་སྐུ་
ལ་གསུམ་སྟེ། མཛད་པ་བཅུ་གཉིས་སྟོན་པའི་ཚུལ། གནས་སྐབས་སུ་ཐེག་པ་ཆེ་ཆུང་གི་ལམ་ལ་
དགོད་པ། མཐར་ཐུག་ཐེག་ཆེན་གྱི་ལམ་ལ་དགོད་པའོ། །དང་པོ་ནི། ཐུགས་རྗེ་ཆེན་པོས་ཀུན་
ནས་བསླང་སྟེ་འཇིག་རྟེན་ཐམས་ཅད་མཁྱེན་པའི་ཇི་སྙེད་པ་མཁྱེན་པའི་ཡེ་ཤེས་ཀྱིས་འཇིག་རྟེན་
ཀུན་ལ་གཟིགས་ནས་ནི་ཇི་ལྟ་བ་མཁྱེན་པས་རང་ཉིད་ཆོས་ཀྱི་སྐུ་ལས་མ་གཡོས་པར་གཞན་སྣང་
དུ་བཟོ་དང་། སྐྱེ་བ་དང་མཆོག་གི་སྤྲུལ་པའི་རང་བཞིན་སྣ་ཚོགས་ཀྱིས་སེམས་ཅན་གྱི་དོན་མཛད་
ཅིང་དེ་ལ་མཆོག་གི་སྤྲུལ་སྐུ་ནི་ཐུབ་པ་ཆེན་པོའི་དབང་དུ་བྱས་ན་དང་པོ་དགའ་ལྡན་དུ་དམ་པ་
ཏོག་དཀར་པོར་སྐྱེ་བ་མངོན་པར་སྐྱེ་བ་དང་དེ་ནས་མཛད་པ་བཅུ་གཉིས་ཀྱི་དང་པོ་དགའ་ལྡན་གྱི་
གནས་ནས་འཛམ་བུའི་གླིང་དུ་འཕོ་བ་དང་། གླང་པོ་དཀར་པོར་སྤྲུལ་ནས་ཡུམ་ལྷ་མོ་སྒྱུ་འཕྲུལ་
གྱི་ལྷུམས་སུ་འཇུག་པ་དང་། ལུམ་པའི་ཚལ་དུ་ཡུམ་གྱི་བློ་གཡས་བརྟོལ་ནས་བལྟམས་པ་དང་།
ཡི་གེ་ལ་སོགས་པ་བཟོའི་གནས་མཐའ་དག་ལ་མཁས་པར་བསླབས་པ་དང་། ས་འཚོམ་ལ་
སོགས་པ་བཙུན་མོའི་འཁོར་གྱིས་དགྱེས་པར་རོལ་བ་དང་། ཁབ་ནས་མཆོད་རྟེན་རྣམ་དག་གི་
- 3 2 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དྲུང་དུ་བྱོན་ནས་རང་བྱུང་གི་བསྙེན་པར་རྫོགས་པའི་སྒོ་ནས་ངེས་པར་འབྱུང་བ་དང་། ཆུ་བོ་ནི་
རཉྫནའི་འགྲམ་དུ་ལོ་དྲུག་ཏུ་དཀའ་བ་སྤྱོད་པ་དང༌། བྱང་ཆུབ་ཀྱི་སྙིང་པོ་རྡོ་རྗེའི་གདན་དུ་
གཤེགས་པ་དང་། བྱང་ཆུབ་ཀྱི་ཤིང་གི་དྲུང་དུ་བཞུགས་ནས་བདུད་ཀྱི་སྡེ་ཐམས་ཅད་བཅོམ་པ་
དང༌། དགུ་ནི་བྱང་སེམས་ཀྱི་མཛད་པ་ཞེས་བྱའོ། །མངོན་པར་རྫོགས་པར་བྱང་ཆུབ་པ་དང་
། ཝཱ་
རཱ་ཎ་སཱིར་ལྔ་སྟེ་ལ་སོགས་པ་ལ་བདེན་པ་བཞི་དང་། རྒྱལ་པོའི་ཁབ་ཏུ་ཐེག་པ་ཆེ་ཆུང་གི་ཚོགས་
མང་པོ་ལ་མཚན་ཉིད་མེད་པ་དང་། སྤྲུལ་པའི་ཁྱམས་ལ་སོགས་པར་བྱང་སེམས་ཕལ་ཆེ་བའི་
ཁོར་ལ་དོན་དམ་རྣམ་པར་ངེས་པའི་ཆོས་ཀྱི་འཁོར་ལོ་བསྐོར་བ་དང་། རྩ་མཆོག་གི་གྲོང་གི་
ཤིང་ས་ལ་ཟུང་གི་དྲུང་དུ་མྱ་ངན་ལས་འདས་པར་གཤེགས་པར་མཛད་པའི་ཚུལ་བསྟན་པ་དང་
གསུམ་ནི་སངས་རྒྱས་ཀྱི་མཛད་པ་ཞེས་བྱ་སྟེ། དེ་ལྟ་བུ་རྣམས་ཡུལ་ཡོངས་སུ་མ་དག་པའི་ཞིང་
ཁམས་སུ་དུས་སྲིད་པ་ཇི་སྲིད་གནས་ཀྱི་བར་དུ་སྟོན་ཏོ། །གཉིས་པ་ནི། མྱ་ངན་ལས་འདས་པ་ལ་
རབ་ཏུ་འཇུག་པར་མཛད་དོ། །ཐབས་གང་གིས་ཞེ་ན། འདུས་བྱས་མི་རྟག་པ་དང་། སྡུག་བསྔལ་
བ་དང༌། བདག་མེད་པ་དང༌། མྱ་ངན་ལས་འདས་པ་ཞི་བར་སྟོན་པའི་ཆོས་ཀྱི་སྒྲ་ཡིས་སོ
མཛད་པ་པོ་སུ་ཞེ་ན། སེམས་ཅན་འདུལ་བའི་ཐབས་མཁྱེན་པ་སངས་རྒྱས་ཀྱིས་སོ། །ཡུལ་གང་
ཞེན་སེམས་ཅན་རྣམས་སོ། །ཚུལ་ནི་སྲིད་པ་གསུམ་ལ་སྐྱོ་བ་བསྐྱེད་ནས་སོ། །
གསུམ་པ་ལ་གཉིས་ཏེ། སྤྱི་དོན། གཞུང་དོན་ནོ། །དང་པོ་ལ་གསུམ་སྟེ། སྡོག་བྱའི་
ས་མཚམས། འཇུག་བྱའི་ས་མཚམས། འཇུག་པའི་ཚུལ་ལོ། །དང་པོ་ནི། ཉན་ཐོས་ཀྱི་ལུགས་
ཀྱིས་ཉན་ཐོས་དྲོད་དང་རྩེ་མོ་ལ་གནས་པ་ནི། དེ་ལས་བཟློག་ནས་ཐེག་ཆེན་དུ་འཇུག་པ་སྲིད་ལ།
རང་རྒྱལ་དུ་ནི་བཟོད་པ་འབྲིང་ནས་ཀྱང་འཇུག་པར་འདོད་དེ། མཛོད་ལས། གཉིས་སློབ་རིགས་
ལས་བཟློག་ནས་ནི། །སངས་རྒྱས་སུ་འགྱུར་གཞན་གསུམ་ཡང་། །ཞེས་སོ། །གོང་མ་རྣམས་
ནས་དེ་དག་ཏུ་མི་འཇུག་སྟེ། བཟོད་ཐོབ་ངན་སོང་ཡོང་མི་ལྟུང་། །ཞེས་པས་བཟོད་པ་ཐོབ་པ་ངན་
-3
2
4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡
སོང་དུ་སྐྱེ་བ་མི་ལེན་ལ། བྱང་སེམས་ནི་གཞན་དོན་དུ་ངན་སོང་དུ་སྐྱེ་བ་ལེན་དགོས་པའི་ཕྱིར་དང་།
ཆེན་པོས་འདོད་གཏོགས་སྡུག་བསྔལ་ཡུལ། །དེ་ནི་སྐད་ཅིག་གཅིག་དེ་བཞིན། །ཆོས་མཆོག་
ཅེས་པས་དེ་དག་ལ། །སྐད་ཅིག་རེ་རེ་ལས་མེད་ལ། །དེའི་རྗེས་ཐོགས་ལ་མཐོང་ལམ་སྐྱེ་ཞིང་།
འཕགས་པའི་ལམ་ནི་སོ་སོར་ངེས་པའི་ཕྱིར་རོ་ཞེས་ཟེར་རོ། །སེམས་ཙམ་པ་ནི་ཕུང་པོ་ལྷག་
བཅས་ཀྱི་དགྲ་བཅོམ་མན་ཆད་ཐེག་ཆེན་དུ་ལྡོག་པར་འདོད་དེ། རྣམ་པར་གཏན་ལ་དབབ་པ་
བསྡུ་བ་ལས། ཉན་ཐོས་བྱང་ཆུབ་ཏུ་ཡོངས་སུ་འགྱུར་བ་ཅི་ཕུང་པོ་ལྷག་མ་མེད་པའི་མྱ་ངན་ལས་
འདས་པའི་དབྱིངས་ལ་གནས་ཤིང་བླ་ན་མེད་པའི་བྱང་ཆུབ་མངོན་པར་སྒྲུབ་པར་བྱེད་དམ། འོན་
ཏེ་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་ལ་གནས་ཤིང་བྱེད་ཅེ་ན།
སྨྲས་པ། ཕུང་པོ་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་ལ་གནས་ཤིང་བྱེད་དེ།
འདི་ལྟར་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་ལ་རྩོམ་པ་ཐམས་ཅད་དང་
བྲལ་ཞིང་འབད་པ་ཐམས་ཅད་རྒྱུན་བཅད་པ་ཡིན་པའི་ཕྱིར་རོ་ཞེས་སོ། །དབུ་མ་པ་ནི་ཕུང་པོ་
ལྷག་མེད་དུ་ཞུགས་པ་ཡང་ཐེག་ཆེན་དུ་འཇུག་པར་འདོད་ལ། ལང་ཀར་གཤེགས་པ་ལས། ཏིང་
ངེ་འཛིན་གྱི་ལུས་ཐོབ་ནས། །བསྐལ་པའི་བར་དུ་མི་སད་དོ། །དཔེར་ན་སྐྱེས་བུ་མྱོས་པ་ནི། །མྱོས་
འགྱུར་མེད་ནས་འཚང་བ་ལྟར། །དེ་ནི་དེ་དག་ངའི་སྐུ། །ཞེས་པ་དང༌། བྱང་ཆུབ་སེམས་འགྲེལ་
ལས། ཇི་སྲིད་སངས་རྒྱས་ཀྱིས་མ་བསྐུལ། །དེ་སྲིད་ཡེ་ཤེས་ལུས་དངོས་ཅན། །ཏིང་འཛིན་མྱོས་
པས་བརྒྱལ་གྱུར་པའི། །ཉན་ཐོས་དེ་དག་གནས་པར་གྱུར། །བསྐུལ་ནས་སྣ་ཚོགས་གཟུགས་
ཀྱིས་ནི། །སེམས་ཅན་དོན་ལ་རབ་ཆགས་ཤིང་། །བསོད་ནམས་ཡེ་ཤེས་ཚོགས་བསགས་ནས།
སངས་རྒྱས་བྱང་ཆུབ་ཐོབ་པར་འགྱུར། །ཞེས་སོ། །
གཉིས་པ་ནི། ཚོགས་ལམ་ནས་འཇུག་སྟེ། འདུན་ལྡན་གྱི་སེམས་བསྐྱེད་སྔར་མ་
བསྐྱེད་ཅིང་གདོད་བསྐྱེད་དགོས་ལ། དེ་ཡང་ཚོགས་ལམ་ཆུང་ངུས་བསྡུས་པ་ཡིན་ཏེ། སློབ་དཔོན་
-3 2
5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
སེངྒེ་བཟང་པོས། དེ་ལ་དང་པོ་གསུམ་ནི་ཆུང་ངུ་དང་འབྲིང་དང་ཆེན་པོ་ཉིད་ཀྱིས་ལས་དང་པོ་
པའི་སས་བསྡུས་སོ། །ཞེས་བཤད་དོ། །དེ་ལྟར་ན་འཕགས་པ་སོ་སྐྱེར་ལྟུང་སྲིད་པར་འགྱུར་ན།
མཛོད་ལས། ལྔ་འབྲས་ལས། །ཉམས་འགྱུར་དང་པོ་ལས་མ་ཡིན། །ཞེས་པ་དང་འགལ་ལོ་ཞེ་
ན༑ སྔར་གྱི་འཕགས་པའི་རྟོགས་པ་ལས་ཉམས་ཏེ་སོ་སྐྱེར་འགྱུར་བ་མ་ཡིན་གྱི། དཔེར་ན་དགེ་
བསྙེན་དགེ་ཚུལ་དང་དགེ་སློང་དུ་ཞུགས་པ་ན་སྔར་གྱི་བསླབ་པ་དེ་དག་ལས་མ་ཉམས་ཤིང་སྔར་
བས་ལྷག་པའི་བསླབ་པ་གཞན་ཐོབ་པ་ལྟར། སྔར་གྱི་སྤངས་རྟོགས་ལས་མ་ཉམས་བཞིན་དུ་
ཡོན་ཏན་གཞན་ཐོབ་པ་ཡིན་པས་སྐྱོན་མེད་དོ། །གལ་ཏེ་ཚོགས་ལམ་པ་ཡིན་ན་སོ་སྐྱེ་མ་ཡིན་པ་
འགལ་ལོ་ཞེ་ན། མི་འགལ་ཏེ། དགྲ་བཅོམ་ཐེག་ཆེན་གྱི་ལམ་དུ་ཞུགས་མ་ཐག་པ་དེ་ཉིད་ཐེག་
ཆེན་གྱི་ལམ་དུ་ཞུགས་མ་ཐག་པ་ཡིན་པས་ཚོགས་ལམ་པ་ཡིན་ལ། སྔར་གྱི་སྤངས་རྟོགས་ལས་
མ་ཉམས་པས་སོ་སྐྱེ་མ་ཡིན་པའི་ཕྱིར་རོ། །དེ་ལྟ་མ་ཡིན་ན་དགྲ་བཅོམ་ཐེག་ཆེན་གྱི་ལམ་དུ་
ཞུགས་མ་ཐག་པ་དེ་སོ་སྐྱེ་ཡིན་ནམ། འོན་ཏེ་ཚོགས་ལམ་པ་ཡིན། སྔ་མ་ལྟར་ན་ཅི་དེ་སྔར་གྱི་
སྤངས་རྟོགས་ལས་མ་ཉམས་བཞིན་དུ་སོ་སྐྱེ་ཡིན་ནམ། འོན་ཏེ་ཉམས་ཏེ་སོ་སྐྱེར་འགྱུར་བ་ཡིན།
དང་པོ་ལྟར་ན་དགྲ་བཅོམ་གྱི་སྤངས་རྟོགས་དང་ལྡན་པའི་སོ་སྐྱེ་ངོ་མཚར་ཏེ། མངོན་པ་ཀུན་ལས་
བཏུས་ལས། སོ་སོའི་སྐྱེ་བོ་གང་ཞེ་ན། འཕགས་པའི་ཆོས་རྣམས་མ་ཐོབ་པ་ལ་སོ་སོའི་སྐྱེ་བོ་ཞེས་
གདགས་སོ། །ཞེས་པ་དང་། མཛོད་ལས། ལམ་མ་ཐོབ་པ་སོ་སོ་ཡི། །སྐྱེ་བོ་ཡིན་ཏེ། ཞེས་པ་ལ་
སོགས་པ་མང་པོ་དང་འགལ་བའི་ཕྱིར་རོ། །གཉིས་པ་ལྟར་ན། སའི་དངོས་གཞི་ལས། འཕགས་
པའི་སྤངས་པ་ནི་ལེགས་པར་སྤངས་པ་ཡིན་ཞེས་མི་ཉམས་པར་གསུངས་པ་དང་འགལ་ལོ།།
གལ་ཏེ་ཚོགས་ལམ་པ་མ་ཡིན་ནོ་ཞེ་ན། དེ་ཐེག་ཆེན་གྱི་ལམ་གང་ལ་གནས། མི་སློབ་པའི་ལམ་
ལ་གནས་པ་ནི་མ་ཡིན་ཏེ། ཐེག་ཆེན་གྱི་སེམས་བསྐྱེད་སྔོན་དུ་མ་སོང་བའི་ཕྱིར་ཏེ། མངོན་རྟོགས་
རྒྱན་ལས། ཡུལ་ངེས་པ་དང་། དེ་ ཡིས་སྔར་ཐེག་ཆེན་གྱི་ལམ་ལ་མ་བསླབས་པའི་ཕྱིར་རོ།།
་
-3
2 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
མཐོང་སྒོམ་ལ་གནས་པ་མ་ཡིན་ཏེ། ཐེག་ཆེན་གྱི་སེམས་བསྐྱེད་སྔོན་དུ་མ་སོང་བའི་ཕྱིར་ཏེ།
མངོན་རྟོགས་རྒྱན་ལས། ཡུལ་ངེས་པ་དང༌། ཞེས་གསུངས་ཤིང་དེའི་འགྲེལ་པར། དེ་ཡང་བྱང་
ཆུབ་ཏུ་སེམས་བསྐྱེད་པ་ཡིན་པས་ཡུལ་སོ་སོར་ངེས་པ་ཡིན་ནོ་ཞེས་སོ། །སྦྱོར་ལམ་པ་ཡང་མ་
ཡིན་ཏེ། དེའི་ཚོགས་ལམ་སྔོན་དུ་མ་སོང་བའི་ཕྱིར་རོ། །མདོར་ན་ཚོགས་ལམ་སྔོན་དུ་མ་སོང་
བའི་ལམ་ཕྱི་མ་རྣམས་འབྱུང་ན་རྒྱུ་མེད་ཀྱི་འབྲས་བུ་སྲིད་པར་འགྱུར་རོ། །གསུམ་པ་ལ་སོ་སྐྱེའི་
འཇུག་ཚུལ་ནི་ལས་དང་པོ་པ་དང་མཚུངས་ལ། འཕགས་པ་སློབ་པ་རྣམས་ནི་སེམས་བསྐྱེད་
ཐབས་མཁས་པའི་མཐུས་འཕགས་པའི་ལམ་གྱིས་དགེ་བ་དེ་འཁོར་བར་སྐྱེ་བའི་རྒྱུར་བསྒྱུར་
ནས། བསམ་གྱིས་མི་ཁྱབ་པའི་སྐྱེ་བ་དང་ལྡན་པ་ཡིན་ཏེ། མདོ་སྡེ་རྒྱན་ལས། དེ་གཉིས་འཕགས་
པའི་ལམ་ཐོབ་པ། །སྲིད་པ་དག་ཏུ་བསྒྱུར་བའི་ཕྱིར། །བསམ་གྱིས་མི་ཁྱབ་བསྒྱུར་བ་ཡི། །སྐྱེ་བ་
དང་ནི་ཡང་དག་ལྡན། །ཞེས་སོ། །དེ་ལ་འདོད་པ་ལ་འདོད་ཆགས་དང་མ་བྲལ་བ་ནི་འདོད་
ཁམས་སུ་སྐྱེ་འགྱུར་གྱི་ལས་དང་། སྨོན་ལམ་གྱི་དབང་གིས་ཇི་ལྟར་འདོད་པ་བཞིན་དུ་འདོད་
ཁམས་ཀྱི་སྐྱེ་བ་མཚན་ཉིད་པ་ལེན་ལ། དེ་ལ་འདོད་ཆགས་དང་བྲལ་བ་ནི་དེར་སྐྱེ་འགྱུར་གྱི་ལས་
མེད་པས་སྤྲུལ་པའི་སྐྱེ་བ་ལེན་གྱི། མཚན་ཉིད་པ་ནི་མེད་དེ། གཅིག་ནི་སྨོན་ལམ་དབང་གིས་ནི།།
སྐྱེ་བ་རབ་ཏུ་བསྒྱུར་བར་བྱེད། །ཅིག་ཤོས་ཕྱིར་མི་འོང་བ་དང་། །ལྡན་ཕྱིར་སྤྲུལ་པ་རབ་ཏུ་སྒྲུབ།།
ཅེས་དེ་དག་ཀྱང་དང་པོ་ཉིད་ནས་ཐེག་ཆེན་ལ་ཞུགས་པ་བས་ལམ་བུལ་བ་ཡིན་ཏེ། དེ་གཉིས་
ཡང་དང་ཡང་དུ་ནི། །རང་སེམས་ཀུན་ཏུ་འབྱུང་ལྡན་པས། །མྱ་ངན་འདས་ལ་མངོན་དགའི་ཕྱིར།།
རྟོགས་པ་བུལ་བ་ཡིན་པར་འདོད། །ཅེས་སོ། །
མི་སློབ་པ་འཇུག་ཚུལ་གཉིས་ལས། སེམས་ཙམ་ལུགས་ནི་དགྲ་བཅོམ་ལྷག་
བཅས་ཐེག་ཆེན་དུ་ཞུགས་པ་ནི་སྐྱེ་བ་བརྒྱུད་ནས་ལམ་སྒྲུབ་པ་ནི་མ་ཡིན་ཏེ། དགྲ་བཅོམ་པ་ཡང་
སྲིད་མི་ལེན་པའི་ཕྱིར་རོ། །དེས་ན་ཚེ་འདི་ཉིད་བསྲིངས་ཏེ་རྩ་བའི་ལུས་དེ་གཞན་གྱིས་མི་མཐོང་
-3 27



-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བའི་དབེན་པ་གཅིག་ཏུ་ཞུགས་ཏེ། སྤྲུལ་པའི་ལུས་ཀྱིས་འགའ་ཞིག་ལ་མྱ་ངན་ལས་འདས་པར་
ཡང་སྟོན་ལ། ཚོགས་རྣམས་ཀྱང་སྒྲུབ་པར་བྱེད་དེ། བསྡུ་བ་ལས། ཇི་ལྟར་སྐྱེ་བ་གཅིག་གིས་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་སྒྲུབ་ཏུ་རུང་སྟེ། དགྲ་བཅོམ་པ་ལ་ནི་རེ་ཤིག་སྐྱེ་བ་
གཅིག་ཀྱང་མེད་ན་སྐྱེ་བའི་རྒྱུན་ལྟ་སྨོས་ཀྱང་ཅི་དགོས་ཞེ་ན། སྨྲས་པ། ཚེའི་འདུ་བྱེད་བསྲིངས་
ནས་མངོན་པར་སྒྲུབ་པར་བྱེད་དོ། །ཞེས་སོ། །ཚེའི་འདུ་བྱེད་བསྲིང་བ་ཡང་རྫུ་འཕྲུལ་གྱི་རྐང་
པའི་ཏིང་ངེ་འཛིན་ལ་བརྟེན་པ་ཡིན་ཏེ། དེ་ཉིད་ལས། བཅོམ་ལྡན་འདས་ཀྱིས་ཀྱང་ཉན་ཐོས་བྱང་
ཆུབ་ཏུ་འགྱུར་བ་ལ་དགོངས་ནས། རིགས་ཀྱི་བུ་ནོར་གྱི་རང་བཞིན་ཅན་ནི་རྫུ་འཕྲུལ་གྱི་རྐང་པ་
བཞི་བསྒོམས་ནས་བསྐལ་ པའམ་བསྐལ་ པ་ ལས་ ལྷག་པར་གནས་པར་འགྱུར་རོ། །ཞེས་
གསུངས་ཏེ། བསྐལ་པ་ལས་ལྷག་པར་ཞེས་བྱ་བ་ནི་འདིར་བསྐལ་པ་བས་ཕ་རོལ་ཡིན་པར་
དགོངས་སོ། །ཞེས་སོ། །དབུ་མ་པའི་ལུགས་ཀྱིས་ཉན་རང་ཕུང་པོ་ལྷག་མེད་དུ་མྱ་ངན་ལས་
འདས་པར་སྣང་བ་དེ་དག་ཡོངས་སུ་དག་པའི་ཞིང་ཁམས་ཀྱི་པདྨའི་སྦུབས་སུ་ཏིང་ངེ་འཛིན་གྱིས་
བརྒྱལ་ཏེ་གནས་པ་ཡིན་ལ་དེ་དག་ལ་མ་རིག་བག་ཆགས་ཀྱི་ས་དང༌། ཟག་མེད་ཀྱི་ལས་ཀྱི་ས་
བོན་ཡོད་པའི་ཕྱིར་སངས་རྒྱས་ཀྱི་འོད་ཟེར་གྱིས་པདྨ་ཕྱེ་ནས་ཏིང་ངེ་འཛིན་ལས་བསླང་སྟེ།
ཐུགས་རྗེས་བསྐུལ་ནས་བྱང་ཆུབ་ཆེན་པོར་སེམས་བསྐྱེད་ཅིང་། མ་རིག་བག་ཆགས་ཀྱི་ས་དང་།
དེ་ལ་བརྟེན་པའི་མཚན་མར་འཛིན་པ་ཕྲ་མོས་ཀུན་ནས་བསླང་སྟེ། ཟག་མེད་ཀྱི་ལས་བསགས་
པས་ཡིད་ཀྱི་རང་བཞིན་གྱི་ལུས་ཅན་ཟག་མེད་ཀྱི་སྐྱེ་བ་བླངས་ནས་ཚོགས་སྒྲུབ་པར་བྱེད་དེ།
དཔལ་ཕྲེང་གི་མདོ་ལས། བཅོམ་ལྡན་འདས་དཔེར་ན་ལེན་པའི་རྐྱེན་གྱིས་ཟག་པ་དང་བཅས་
པའི་ལས་ཀྱི་རྒྱུ་ལས་བྱུང་པ་སྲིད་པ་གསུམ་འབྱུང་བ་དེ་བཞིན་དུ་མ་རིག་པའི་བག་ཆགས་ཀྱི་སའི་
རྐྱེན་གྱིས་ཟག་པ་མེད་པའི་ལས་ཀྱི་རྒྱུ་ལས་བྱུང་པ་དགྲ་བཅོམ་པ་དང་། རང་སངས་རྒྱས་དང་།
དབང་ཐོབ་པའི་བྱང་ཆུབ་སེམས་དཔའ་རྣམས་ཀྱི་ཡིད་ཀྱི་རང་བཞིན་གྱི་ལུས་གསུམ་འབྱུང་སྟེ།
-3 28 -



བ
-
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
ཞེས་སོ། །དེ་ལྟ་ན་གང་ཡང་དེ་དག་གི་སྐྱེ་བ་ཟད་དོ་སྲིད་པ་གཞན་མི་ཤེས་སོ་ཞེས་པ་དང་འགལ་
ལོ་ཞེ་ན། དེ་ནི་ཟག་བཅས་ཀྱི་ཡང་སྲིད་མི་ལེན་པ་ལ་དགོངས་པ་ཡིན་ཏེ། དེ་ཉིད་ལས། འཆི་
འཕོ་བ་ནི་རྣམ་པ་གཉིས་ལགས་ཏེ། རྣམ་པར་ཆད་པའི་འཆི་འཕོ་བ་དང་། བསམ་གྱིས་མི་ཁྱབ་
པར་བསྒྱུར་པའི་འཆི་འཕོ་བའོ། །དེ་ལ་བཅོམ་ལྡན་འདས་རྣམ་པར་ཆད་པའི་འཆི་འཕོ་བ་ནི་
སེམས་ཅན་ཉིང་མཚམས་སྦྱོར་བ་དང་བཅས་པ་རྣམས་ཀྱི་ལགས་སོ། །བཅོམ་ལྡན་འདས་དགྲ་
བཅོམ་པ་དང་རང་སངས་རྒྱས་དང་བྱང་ཆུབ་སེམས་དཔའ་དབང་ཐོབ་པའི་ཡིད་ཀྱི་ལུས་ཅན་
རྣམས་ཀྱི་འཆི་འཕོ་བ་ནི་བྱང་ཆུབ་ཀྱི་སྙིང་པོ་ལ་ཐུག་གི་བར་དུ་བསམ་གྱིས་མི་ཁྱབ་པར་ཡོངས་སུ་
བསྒྱུར་བ་ལགས་སོ། །བཅོམ་ལྡན་འདས་འཆི་འཕོ་འདི་གཉིས་ལས། རྣམ་པར་ཆད་པའི་འཆི་
འཕོ་བའི་དབང་དུ་བྱ་སྟེ། དགྲ་བཅོམ་པ་དང་རང་སངས་རྒྱས་རྣམས་བདག་གི་སྐྱེ་བ་ཟད་དོ་སྙམ་
པའི་ཤེས་པ་འབྱུང་ལགས་སོ་ཞེས་པ་དང་། བཅོམ་ལྡན་འདས་དེ་ལྟ་ལགས་པས་ཉན་ཐོས་དགྲ་
བཅོམ་པ་དང་། རང་སངས་རྒྱས་རྣམས་ཀྱང་སྐྱེ་བའི་ལྷག་མ་དང་བཅས་པའི་ཆོས་ཅན་ལགས་ཏེ།
བཅོམ་ལྡན་འདས་དེ་དག་གི་སྐྱེ་བ་ཟད་པ་མ་ལགས་ཏེ། མཆིས་པ་ལགས་སོ་ཞེས་གསུངས་སོ། །
གཉིས་པ་ནི། རང་ཉིད་ཀྱི་སྡུག་བསྔལ་བ་ཞི་བའི་ཉན་རང་གི་ལམ་ལ་རབ་ཏུ་
ཞུགས་པ་ཉན་རང་གི་ལམ་དེ་ཙམ་གྱིས་མཐར་ཐུག་གི་མྱ་ངན་ལས་འདས་པ་ཐོབ་པར་འཛིན་
པའི་ནི་འདུ་ཤེས་ཅན་རྣམས་ལ་དམ་པའི་ཆོས་པདྨ་དཀར་ལ་སོགས་པར་ཆོས་ཀྱི་དེ་ཁོ་ན་ཉིད་
ཐེག་པ་གཅིག་དང་། ཆོས་སྐུའི་ཡོན་ཏན་བཞི་ལ་སོགས་པ་བསྟན་ཏེ། དམ་པའི་ཆོས་པདྨ་དཀར་
པོ་ལས། དེ་བཞིན་ཉན་ཐོས་ཐམས་ཅད་ཀྱང་། །མྱ་ངན་འདས་ཐོབ་འདུ་ཤེས་ཏེ། །རྒྱལ་བས་
བཤད་པ་དེ་དག་ལ། །མྱ་ངན་མ་འདས་དེ་ངལ་བསོ། །ཞེས་པ་དང་། དེ་ལས། ང་ལ་འདི་ན་ཉན་
ཐོས་སུ་ཡང་མེད། །ཐམས་ཅད་སངས་རྒྱས་འགྱུར་གྱི་གསང་ཆེན་གྱིས། །མ་འོངས་དུས་ན་ཤཱ་
རིའི་བུ་ཁྱོད་ཀྱང་། །པདྨ་ཅན་ཞེས་བྱ་བའི་རྒྱལ་པོར་འགྱུར། །ཞེས་པ་དང་། ཡང་ཤཱརིའི་བུ་ཐེག་
-
-3 29 -



སྒོ
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པ་འདི་ནི་གཅིག་ཏུ་ཟད་དེ། འདི་ལྟ་སྟེ་སངས་རྒྱས་ཀྱི་ཐེག་པའོ་ཞེས་པ་དང་། དཔལ་ཕྲེང་གི་མདོ་
ལས། བཅོམ་ལྡན་འདས་ཆོས་ཀྱི་སྐུ་རྟོགས་པའི་མཐའ་ནི་ཐེག་པ་གཅིག་ལགས་ཏེ་ཞེས་པ་དང་།
བཅོམ་ལྡན་འདས་རྟག་པར་འདུ་ཤེས་པ། བདེ་བར་འདུ་ཤེས་པ་ཞེས་སོགས་སྔར་བཞིན་ནོ།།
གཞན་ཡང་མདོ་དུ་མར་ཐབས་ཤེས་ཁྱད་པར་ཅན་བསྟན་པ་ཡིས་ཐེག་ཆུང་གི་ལམ་ལ་ཞུགས་པ་
དང་དེའི་འབྲས་བུ་ཐོབ་པ་དེ་དག་སྔར་ཐབས་ཉན་རང་གི་ཚུལ་ཁྲིམས་དང་། ཤེས་རབ་དང་།
གང་ཟག་གི་བདག་མེད་སྒོམ་པ་དེ་མཐར་ཐུག་གི་ལམ་དང་ཉན་རང་གི་མྱང་འདས་དེ་མཐར་ཐུག་
གི་འབྲས་བུ་ཡིན་པར་འཛིན་པ་དེ་ལས་བཟློག་སྟེ་འབྲས་བུ་སངས་རྒྱས་ཐོབ་པར་བྱ་བའི་ཕྱིར་
ཐབས་སྙིང་རྗེ་ཆེན་པོ་དང་། ཤེས་རབ་བདག་མེད་གཉིས་རྟོགས་པས་ཡོངས་སུ་བཟུང་བ་སྟེ་
བསྒོམས་པས་ཐེག་པ་མཆོག་ཐེག་ཆེན་གྱི་ལམ་ལ་ཡོངས་སུ་སྨིན་པར་མཛད་དེ་ས་བརྒྱད་པར།
བྱང་ཆུབ་མཆོག་ཏུ་དངོས་སུ་ལུང་སྟོན་ཏོ། །
གསུམ་པ་དོན་བསྡུ་བ་ནི། ཆོས་ཀྱི་སྐུ་ཟབ་ཅིང་གཏིང་དཔག་དཀའ་བས་ན་ཟབ་མོ་
དང༌། ལོངས་སྐུ་ནི་གདུལ་བྱ་འདུལ་བའི་མཐུ་ནི་སྣ་ཚོགས་དང་ལྡན་པས་རྒྱ་ཆེ་བ་དང་། སྤྲུལ་སྐུ་
ནི་བྱམས་སེམས་པའི་དོན་དུ་དེ་དག་གི་བསམ་པ་དང་མཐུན་པར་བསྟན་པས་དེ་དག་རབ་ཏུ་
འདྲེན་པར་མཛད་པའི་ཕྱིར་བདག་ཉིད་ཆེན་པོ་ཞེས་བྱ་བར་ཤེས་པར་བྱའོ། །འདིར་ནི་དང་པོ་
ཆོས་སྐུ་སྟེ་ཕྱི་མ་གཉིས་ནི་རིམ་པ་ལྟར་གཟུགས་ཀྱི་སྐུ་གཉིས་ཡིན་ལ། ནམ་མཁའ་ལ་སྤྲིན་གྱི་
གཟུགས་དང་སྤྲིན་ལ་ཆར་གྱི་གཟུགས་གནས་ཤིང་བརྟེན་པ་ལྟར་དང་པོ་ཆོས་སྐུ་ལ། ཐ་མ་
གཟུགས་སྐུ་གཉིས་རིམ་པ་ལྟར་གནས་སོ། །
རྟག་པའི་དོན་ལ་གསུམ་ སྟེ། བསྟན། བཤད། བསྡུ་བའོ། །དང་པོ་ནི་དེ་བཞིན་
གཤེགས་པ་རྟག་པར་གནས་པའི་རྒྱུ་བཅུ་ཡོད་དེ། རྒྱུ་མཐའ་ཡས་པ་ཚང་བ་དང་ཡུལ་སེམས་ཅན་
ཟད་པ་མེད་པ་དང་འཁོར་བ་ཇི་སྲིད་པར་སེམས་ཅན་གྱི་དོན་མཛད་པར་བཞེད་པའི་བརྩེ་བ་དང་
།
-
-3 3
0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དེ་སྲིད་དུ་བཞུགས་པར་ནུས་པའི་རྫུ་འཕྲུལ་དང་སྲིད་ཞི་མཉམ་ཉིད་དུ་མཁྱེན་པ་དང་། བསམ་
གཏན་གྱི་བདེ་བ་ཕུན་སུམ་ཚོགས་པ་དང་ལྡན་པ་དང་། སྲིད་ཞིའི་མཐར་མ་ལྷུང་བའི་ཆོས་ཀྱི་
དབང་ཕྱུག་དང༌། འཆི་བདག་གི་བདུད་བཅོམ་པ་དང་འདུས་བྱས་ཀྱི་ངོ་བོ་མེད་པའི་ཕྱིར་དང་
འཇིག་རྟེན་གྱི་མགོན་སྐྱབས་རྟག་ཏུ་མཛད་པའི་ཕྱིར་དེ་བཞིན་གཤེགས་པ་རྟག་པ་ཡིན་ནོ། །
གཉིས་པ་ལ་ གཉིས་ཏེ། གཟུགས་སྐུ་དང༌། ཆོས་སྐུ་རྟག་པའི་རྒྱུའོ། །དང་པོ་ནི།
བཅོམ་ལྡན་འདས་སྔོན་གྱི་བསྐལ་པ་གྲངས་མེད་པ་གསུམ་དུ་ལུས་ཀྱི་ཡན་ལག་དང་། སྲོག་དང་
ལོངས་སྤྱོད་རྣམས་གཞན་ལ་བཏང་ནས་དམ་པའི་ཆོས་འཛིན་པ་ལ་སོགས་པ་གཏན་དུ་བཞུགས་
པའི་རྒྱུ་མཐའ་ཡས་པ་ཚང་བའི་ཕྱིར་དང་སེམས་ཅན་ཀུན་ལ་ཕན་གདགས་པའི་ཕྱིར་དུ་སེམས་
ཅན་ཐམས་ཅད་བྱང་ཆུབ་ལ་དགོད་པར་བྱའོ་ཞེས་དང་པོ་སེམས་བསྐྱེད་པ་ན་དམ་བཅས་པ་དེ་
མཐར་འབྱིན་པར་མཛད་ལ། སེམས་ཅན་ལ་ཟད་པ་མེད་པའི་ཕྱིར་དང༌། སངས་རྒྱས་ཉིད་ལ་
ཉོན་སྒྲིབ་སྤངས་པས་གཙང་བ་དང་། ཤེས་སྒྲིབ་སྤངས་པས་དག་པའི་ཐུགས་རྗེ་ཆེན་པོ་འཁོར་བ་
ཇི་སྲིད་པར་སེམས་ཅན་གྱི་དོན་མཛད་པར་བཞེད་པ་རབ་ཏུ་འཇུག་པའི་ཕྱིར་དང་། རྫུ་འཕྲུལ་གྱི་
རྐང་པ་ཡོངས་སུ་རྫོགས་པར་སྟོན་པའི་སངས་རྒྱས་དེ་ནི་རྫུ་འཕྲུལ་དང་། དེ་ཡིས་རྟག་ཏུ་གནས་
པར་སྤྱོད་དེ་ནུས་པའི་ཕྱིར་དང་། ཆོས་ཐམས་ཅད་སྐྱེ་མེད་དུ་མཁྱེན་པས་འཁོར་བ་ལ་དོར་བྱ་དང་།
མྱན་ངན་ལས་འདས་པ་ལ་བླང་བྱ་གཉིས་སུ་འཛིན་པ་ལས་གྲོལ་བའི་ཕྱིར་དང་། རྟག་ཏུ་བསམ་
ཡས་ཏེ། བསམ་གྱིས་མི་ཁྱབ་པའི་ཏིང་ངེ་འཛིན་གྱི་བདེ་བ་ཕུན་སུམ་ཚོགས་པ་དང་ལྡན་པའི་ཕྱིར་
དང་འཇིག་རྟེན་ན་གཞན་གྱི་དོན་སྤྱོད་པ་ན་འཇིག་རྟེན་གྱི་ཆོས་ཀྱི་ཉེས་པས་གོས་པ་མེད་པའི་ཕྱིར་
ཏེ༑ རྒྱུ་མཚན་བདུན་པོ་དེས་གཟུགས་སྐུ་གཉིས་རིམ་བཞིན་དུ་རྒྱུན་འདྲ་བ་དང་མི་འདྲ་བའི་སྒོ་
ནས་འཁོར་བ་ཇི་སྲིད་པར་བཞུགས་པས་རྟག་པ་ཡིན་ནོ། །
གཉིས་པ་ནི། འཁོར་བ་དང་བསམ་གྱིས་མི་ཁྱབ་པར་བསྒྱུར་བའི་འཆི་བ་གཉིས་ཀ་
ར་
-3 3 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མེད་པའི་ཞི་བ་མྱ་ངན་ལས་འདས་པའི་གནས་ཆོས་སྐུ་ཐོབ་པ་ལ་འཆི་བདག་གི་བདུད་རྒྱུ་བ་མེད་
པའི་ཕྱིར་དང་འདུས་མ་བྱས་པའི་རང་བཞིན་གྱི་ཐུབ་པ་ཆོས་སྐུ་དེ་གདོད་མ་ནས་སྐྱེ་འཇིག་ལ་
སོགས་པའི་སྤྲོས་པ་ཐམས་ཅད་རབ་ཏུ་ཞི་བའི་ཕྱིར་རྟག་པ་ཞིག་ཁོ་ན་གཏན་གྱི་སྐྱབས་སུ་འཐད་
པ་ལ་ཆོས་སྐུ་ནི་སྐྱབས་མེད་པ་རྣམས་ཀྱི་གཏན་གྱི་སྐྱབས་དང་མགོན་ལ་སོགས་པ་ཡིན་པའི་ཕྱིར་
ཏེ་རྒྱུ་མཚན་གསུམ་པོ་དེས་ན་ཆོས་སྐུ་རང་བཞིན་གྱིས་རྟག་པ་ཡིན་ནོ། །གསུམ་པ་ནི། རྒྱུ་མཚན་
དང་པོ་བདུན་གྱིས་གཟུགས་ཀྱི་སྐུ་གཉིས་པོ་ལོངས་སྐུ་ལ་གནས་པའི་བྱང་སེམས་རྣམས་ཀྱི་བློ་
ངོར་རིགས་འདྲ་རྒྱུན་མི་ཆད་པ་དང༌། སྤྲུལ་སྐུ་གདུལ་བྱའི་དབང་གིས་རིགས་མི་འདྲ་ཡང་མེད་
པར་མི་འགྱུར་བས་རྟག་པ་ཉིད་རྒྱུ་མཚན་ཕྱི་མ་གསུམ་གྱིས་སྟོན་པ་སངས་རྒྱས་ནི་ཆོས་ཀྱི་སྐུ་རང་
བཞིན་གྱིས་མི་འགྱུར་བའི་རྟག་པ་ཉིད་དེ། མདོ་སྡེ་རྒྱན་ལས། རང་བཞིན་དང་ནི་རྒྱུན་མི་ཆད།།
ཅེས་པ་ལྟར་རོ། །
བསམ་གྱིས་མི་ཁྱབ་པའི་དོན་ལ་གསུམ་སྟེ། བསྟན། བཤད། བསྡུ་བའོ། །དང་པོ་ནི།
རྒྱལ་བའི་ཡུལ་སངས་རྒྱས་ཀྱི་སྐུ་གསུམ་པོ་དེ་འཕགས་པ་ས་བཅུ་པ་ལ་གནས་པ་རྣམས་ཀྱིས་
ཀྱང་བསམ་གྱིས་མི་ཁྱབ་སྟེ། ངག་ཡུལ་མིན་ཕྱིར་དོན་དམ་གྱིས་བསྡུས་ཕྱིར། །རྟོག་གནས་མིན་
ཕྱིར་དཔེ་ལས་འདས་པའི་ཕྱིར། །བླ་ན་མེད་ཕྱིར་སྲིད་ཞིས་མ་བསྡུས་ཕྱིར། །ཞེས་སོ། །གཉིས་པ་
ནི༑ སྐུ་གསུམ་པོ་ས་བཅུ་པོ་རྣམས་ཀྱིས་ཀྱང་བསམ་དུ་མེད་པ་ཡིན་ཏེ། ངག་གིས་བརྗོད་དུ་མེད་
པའི་ཕྱིར་རོ་བརྗོད་དུ་མེད་དེ་དོན་དམ་པ་ཡིན་པའི་ཕྱིར་རོ། །དོན་དམ་ཡིན་ཏེ། བློས་བརྟག་པར་
བྱ་བ་མིན་པའི་ཕྱིར་རོ། །བརྟག་བྱ་མིན་ཏེ་རྟགས་དང་དཔེ་ལ་སོགས་པ་ལ་བརྟེན་ནས་རྗེས་སུ་
དཔག་པར་བྱ་བ་མིན་པའི་ཕྱིར་རོ། །དཔག་བྱ་མིན་ཏེ་བླ་ན་མེད་པ་སྟེ་དེ་དང་མཚུངས་པ་མེད་
པའི་ཕྱིར་རོ། །བླ་ན་མེད་དེ་སྲིད་ཞིས་མ་བསྡུས་པའི་ཕྱིར་རོ། །མ་བསྡུས་ཏེ་སྲིད་ཞིའི་མཐའ་ལ་
ཡང་གནས་པ་མེད་པའི་ཕྱིར་ཏེ། དེའི་རྒྱུ་མཚན་ཡང་སྲིད་ཞི་གཉིས་ཀ་སྐྱེ་མེད་དུ་མཉམ་པར་ཤེས་
-3 3 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
པས་ཞི་བ་ལ་ཡོན་ཏན་དང་སྲིད་པ་ལ་སྐྱོན་དུ་རྟོག་པ་མེད་པའི་ཕྱིར་རོ། །དེ་ལ་རྒྱུ་མཚན་དང་པོ་ལྔ་
པོ་དེ་དག་གིས་ཕྲ་ཞིང་གཏིང་དཔགས་དཀའ་བའི་ཕྱིར་ཆོས་སྐུ་བསམ་གྱིས་མི་ཁྱབ་པར་འདོད།
དྲུག་པས་ནི་གཟུགས་སྣ་ཚོགས་སུ་སྣང་ཡང་དེའི་དངོས་པོ་མིན་པའི་ཕྱིར། གཟུགས་སྐུ་བསམ་
གྱིས་མི་ཁྱབ་པའོ། །
གསུམ་པ་ནི། བླ་ན་མེད་པའི་ཡེ་ཤེས་དང་། ཐུགས་རྗེ་ཆེན་པོ་ལ་སོགས་པའི་ཡོན་
ཏན་གྱི་སྒོ་ནས་ཡོན་ཏན་ཐམས་ཅད་ཀྱི་ཕ་རོལ་ཏེ་མཐར་ཐུག་པར་བྱོན་པའི་རྒྱལ་བ་བསམ་གྱིས་
མི་ཁྱབ་པའི་རྒྱུ་དྲུག་ཡོད་པ་དེས་ན་རང་བྱུང་སངས་རྒྱས་རྣམས་ཀྱི་ཐ་མ་སྟེ་མཐར་ཐུག་པའི་
གནས་སྐབས་ཀྱི་ཚུལ་འདི་ནི་དྲང་སྲོང་ཆེན་པོ་དབང་ཐོབ་པའི་བྱང་སེམས་རྣམས་ཀྱིས་ཀྱང་རིག་
པ་མིན་ནོ། །བྱང་ཆུབ་ཀྱི་སྐབས་བཤད་ཟིན་ཏོ།། །།
༈ སངས་རྒྱས་ཀྱི་ཡོན་ཏན་ལ་བཞི་སྟེ། བཤད་བྱ་དགོད་པ། དེ་བཤད་པ། དེ་དག་
མདོ་གང་ལ་བརྟེན་ནས་ཤེས་པའི་ཚུལ། མདོར་བསྡུས་ཏེ་ཆོས་མཐུན་ཁྱད་པར་དུ་བཤད་པའོ།།
དང་པོ་ལ་བསྟན། བཤད་གཉིས་ལས། དང་པོ་ནི། སངས་རྒྱས་ཀྱི་སྐུ་ལ་གཉིས་ཏེ། རང་དོན་དོན་
དམ་པ་ཆོས་ཀྱི་སྐུ་དང་དེ་ལ་བརྟེན་པའི་གཞན་དོན་ཀུན་རྫོབ་པ་ཆོས་ཀྱི་སྐུ་ཉིད་དོ། །དེ་དག་ཀྱང་
ཆོས་སྐུ་ནི་སྟོབས་ལ་སོགས་པ་བྲལ་བའི་འབྲས་བུ་སུམ་ཅུ་རྩ་གཉིས་དང་ལྡན་ལ་གཟུགས་སྐུ་ནི་
རྣམ་པར་སྨིན་པའི་འབྲས་བུ་ཉིད་དུ་གྱུར་པའི་མཚན་སུམ་ཅུ་རྩ་གཉིས་དང་ལྡན་པས་ན་དེ་དག་གི་
ཡོན་ཏན་གྱི་དབྱེ་བ་དྲུག་ཅུ་རྩ་བཞི་པོ་འདི་དག་ཡིན་ནོ། །གཉིས་པ་ནི། བདག་ཉིད་ཀྱི་ཡོན་ཏན་
གྱི་འབྱོར་པའི་གནས་ནི་དམ་པའི་ཆོས་ཀྱི་སྐུ་ཡིན་ཏེ། དྲང་སྲོང་རྣམས་ཀྱི་གདུལ་བྱ་ལ་བརྡ་ཙམ་
བསྟན་པའི་གཟུགས་སྐུ་ནི་ཕ་རོལ་གདུལ་བྱ་རྣམས་ཀྱི་ཕུན་སུམ་ཚོགས་པའི་གནས་ཡིན་ནོ། །དེ་
དག་ཀྱང་དང་པོའི་སྐུ་ནི་སྟོབས་ལ་སོགས། །བྲལ་བའི་ཡོན་ཏན་རྣམས་དང་ལྡན། །གཉིས་པ་
སྐྱེས་བུ་ཆེན་པོའི་མཚན། །རྣམ་སྨིན་ཡོན་ཏན་དག་དང་ལྡན། །ཞེས་སོ། །
-3
3 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གཉིས་པ་ལ་གཉིས་ལས། མདོར་བསྟན་པ་ནི། སྟོབས་ཉིད་མ་རིག་པས་བསྒྲིབས་
པ་སེལ་ཞིང་འཛོམས་པ་རྡོ་རྗེ་བཞིན་མི་འཇིགས་པ་ཉིད་ནི་འཁོར་གྱི་ནང་དུ་བག་ཚ་བ་མེད་པས་
ན་སེངྒེ་བཞིན་ནོ། །དེ་བཞིན་གཤེགས་པའི་ཆོས་མ་འདྲེས་པ་བཅོ་བརྒྱད་ནི་གཞན་དང་ཐུན་མོང་
མ་ཡིན་པས་ནམ་མཁའ་བཞིན་ནོ། །གཞན་སྣང་དུ་བསྟན་པའི་ཐུབ་པའི་གཟུགས་སྐུ་རྣམ་པ་
གཉིས་ནི་མི་གཡོ་བས་ན་ནམ་མཁའ་དང་ཆུའི་ཟླ་བ་བཞིན་ནོ། །
རྒྱས་པར་བཤད་པ་ལ་གཉིས་ཏེ། བྲལ་བ་དང༌། རྣམ་སྨིན་གྱི་ཡོན་ཏན་བཤད་
པའོ། །དང་པོ་ལ་གསུམ་སྟེ། སྟོབས་དང་མི་འཇིགས་པ་དང་། སངས་རྒྱས་ཀྱི་ཆོས་མ་འདྲེས་
པའོ། །དང་པོ་ལ་གཉིས་ཏེ། ངོ་བོ་དང་། རྡོ་རྗེ་དང་ཆོས་མཐུན་པར་བསྟན་པའོ། །དང་པོ་ནི་སློབ་
པའི་གནས་སྐབས་ན་དམན་པ་འདོད་ཅིང་བྱ་བ་མ་ཡིན་པ་བྱེད་པ་སངས་རྒྱས་ཐོབ་པར་བྱེད་པའི་
གནས་མ་ཡིན་ལ། བཟློག་ན་གནས་ཡིན་པར་ཤེས་པ་ལ་སོགས་པ་ལ་བརྟེན་ནས་སངས་རྒྱས་པ་
ན་བདེ་འགྲོ་ལ་སོགས་པ་རྣམས་རང་གི་རྒྱུ་ལས་བྱུང་པ་ནི་གནས་ཡིན་ལ། རྒྱུ་མ་ཡིན་པ་ལས་
འབྱུང་བ་གནས་མིན་པ་ལ་སོགས་པ་མཁྱེན་པའི་སྟོབས་འབྱུང་ངོ༌། །རང་གིས་བྱས་པའི་ལས་
རྣམས་ཀྱི་རྣམ་པར་སྨིན་པ་རང་ཉིད་ཀྱིས་མྱོང་བ་དང༌། སེམས་ཅན་རྣམས་ཀྱི་དབང་པོ་ལ་
བརྟགས་ནས་ཆོས་སྟོན་ཏེ། དེ་དག་ཤེས་ནས་དབང་པོ་ཇི་ལྟ་བ་བཞིན་དུ་འཇུག་ཅིང་། དབང་པོ་
རྣམས་ཇི་ལྟ་བ་དང་ལྡན་ཏེ། དེའི་དབང་པོའི་རིམ་པ་མཁྱེན་པའི་སྟོབས་འདི་དང་ལྡན་པས་དད་
པ་ལ་སོགས་པའི་དབང་པོ་ལྔ་པོ་ཐེག་ཆེན་གྱི་ལམ་བསྟེན་དུ་རུང་བ་ནི་དབང་པོ་མཆོག་དང་། མི་
རུང་བ་མཆོག་མིན་པ་དང་། སེམས་ཅན་མོས་པ་ཐ་དད་པ་རྣམས་ཀྱི་མོས་པ་དང་རྣམ་པར་གྲོལ་
བ་ཤེས་པ་ཀུན་ཏུ་ཚོལ་ཏེ་དེ་ལྟར་མོས་པ་ལ་ཡེ་ཤེས་གཏོགས་སོ། །དེ་ཀུན་ཏུ་འགྲོ་བ་སེམས་ཅན་
རྣམས་ཀྱི་ཁམས་ལ་འཇུག་སྟེ། བཞུགས་ནས་སེམས་ཅན་རྣམས་ཀྱི་མོས་པ་ཇི་ལྟ་བ་དང༌།
ཁམས་ཇི་ལྟ་བ་བཞིན་དུ་གནས་སོ། །དེ་ཁམས་ལ་འཇུག་པའི་ཁམས་ཏེ་སེམས་ཅན་གྱི་བློའི་
-3 3 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
རིགས་སྣ་ཚོགས་པ་རྣམས་དང་དེ་འདུས་བྱས་དང་འདུས་མ་བྱས་དང་ཉན་ཐོས་ཀྱི་ཐེག་པ་དང་།
རང་སངས་རྒྱས་ཀྱི་ཐེག་པ་དང༌། ཐེག་ཆེན་རྣམས་སུ་མོས་པ་སྣ་ཚོགས་པ་དང་། འཁོར་འདས་
ཀུན་ཏུ་འགྲོ་བའི་ལམ་སོ་སོའི་བྱེ་བྲག་དང་བསམ་གཏན་བཞི་དང་། རྣམ་པར་ཐར་པ་བརྒྱད་དང་།
གཟུགས་མེད་པའི་སྙོམས་པར་འཇུག་པ་བཞི་དང་། ཏིང་ངེ་འཛིན་མང་པོ་ལ་སོགས་པ་རྣམས་ཀྱི་
ཀུན་ནས་ཉོན་མོངས་པའི་དྲི་མ་མེད་པ་ལ་སོགས་པའི་བྱེ་བྲག་མཁྱེན་པ་དང་། དྲུག་ནི་སློབ་པའི་
གནས་སྐབས་ན་དེ་དག་གི་རིགས་ལ་གོམས་པར་བྱས་པས་ཐོབ་བོ། །སློབ་པའི་དུས་ན་སྔོན་དམ་
བཅས་པའི་དགེ་བ་ལས་མ་ཉམས་པ་ལ་སོགས་པའི་རྒྱུས་སྔོན་གྱི་གནས་དུ་མ་ནི་རྗེས་སུ་དྲན་པ་
དང༌། སེམས་ཅན་གང་ཡང་དཔའ་བཀོང་བར་མི་བྱེད་ཅིང་མ་བསླབས་པ་ལ་དབང་མི་ཟ་བ་ལ་
སོགས་པའི་རྒྱུས་ལྷའི་མིག་གིས་སེམས་ཅན་རྣམས་ཀྱི་འཆི་འཕོ་དང་སྐྱེ་བ་དང་ཟག་པ་ཟད་པའི་
ལམ་བསྟན་པས་ཞི་བ་སྟེ་ཟག་པ་མཁྱེན་པའི་སྟོབས་འབྱུང་སྟེ། དེ་ལྟར་སྟོབས་རྣམ་པ་བཅུ་ཡིན་
གཉིས་པ་ནི། གནས་དང་གནས་མིན་པ་དང༌། རྣམ་སྨིན་དང་ཁམས་དང་འགྲོ་
བའི་མོས་པ་ཐ་དད་པ་དང་། ཀུན་ཏུ་འགྲོ་བའི་ལམ་སྣ་ཚོགས་པ་དང་། ཉོན་མོངས་པ་དང་། རྣམ་
པར་བྱང་བ་མཁྱེན་པ་སྟེ་དྲུག་གིས་མི་ཤེས་པ་སྟེ་ཤེས་སྒྲིབ་ཀྱི་གོ་ཆ་འབིག་པ་དང་། དབང་པོའི་
ཚོགས་ཀྱི་ཁྱད་པར་དང་སྔོན་གྱི་གནས་རྗེས་སུ་དྲན་པ་དང་། ལྷའི་མིག་གིས་འཆི་འཕོ་དང་སྐྱེ་བ་
མཁྱེན་པ་སྟེ་གསུམ་གྱིས་སྙོམས་འཇུག་གི་སྒྲིབ་པའི་རྩིག་པ་བརྟན་པོ་འཇིག་པ་དང་། ཟག་པ་
ཟད་པའི་ཚུལ་མཁྱེན་པའི་སྟོབས་ཀྱིས་ཉོན་སྒྲིབ་ཀྱི་ཤིང་རྣམས་གཅོད་པར་བྱེད་པའི་ཕྱིར་སྟོབས་
བཅུ་པོ་གང་ཡིན་པ་དེ་ནི་རྡོ་རྗེ་བཞིན་ནོ། །
མི་འཇིགས་པ་ལ་གསུམ་སྟེ། སོ་སོའི་ངོ་བོ་དང་། རྒྱུ་བྱེད་པ་དང་། དཔེ་དང་སྦྱར་བའོ།།
དང་པོ་ལ་མངོན་པར་རྫོགས་པར་བྱང་ཆུབ་ལ་མི་འཇིགས་པ་ནི་སངས་རྒྱས་ཀྱིས་ངས་ཆོས་ཀུན་
སབས་
-3 35 -



-
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
མངོན་པར་རྫོགས་པར་བྱང་ཆུབ་པ་སྟེ། ཤེས་བྱ་ཐམས་ཅད་ཤེས་སོ་ཞེས་ཞལ་གྱིས་བཞེས་པ་ལ་
དགེ་སྦྱོང་ངམ། བྲམ་ཟེའམ། ལྷའམ། བདུད་དམ། གཞན་སུས་ཀྱང་དེ་ལྟ་མ་ཡིན་ནོ་ཞེས་ཆོས་
དང་མཐུན་པར་རྒོལ་བ་མ་མཐོང་བས་བདེ་བ་དང་། བག་ཚ་བ་མེད་པ་དང་། མི་འཇིགས་པ་ཐོབ་
ནས་འཁོར་གྱི་ནང་དུ་སེངྒེའི་སྒྲ་སྒྲོགས་ཁྱུ་མཆོག་གི་གནས་སུ་ཞལ་གྱིས་མཆེ། དགེ་སྦྱོང་ལ་
སོགས་པ་གཞན་སུས་ཀྱང་མ་བསྐོར་བའི་ཚངས་པའི་འཁོར་ལོ་བསྐོར་བར་བྱེད་པའོ། །བར་དུ་
གཅོད་པའི་ཆོས་བསྟན་པ་ལ་མི་འཇིགས་པ་ནི་འདོད་ཆགས་ལ་སོགས་པ་ཐར་པའི་གེགས་བྱེད་
པས་དེ་ནི་འགོག་པར་བྱའོ་ཞེས་འདིའི་བར་ལ་མདཔེ་ཞེ་དྲུག་གི་རྒྱབཤོག་ཆཚང་ཆད།འགྲིག་པ་འདྲ་ཡང་མདོ་
ནས་གསུངས་པའི་རྒྱུ་དང་འདི་འདྲ་བར་འདུག་པས་རྒྱུ་ཡིན་སྙམ་མོ། །
གསུམ་པ་ནི། ཇི་ ལྟར་ རི་དྭགས་ ཀྱི་དབང་ པོ་ སེངྒེ་དེ་ནགས་ཀྱི་མཐར་རྟག་ཏུ་
འཇིགས་པ་མེད་ཅིང་། རི་དྭགས་གཞན་རྣམས་ལ་སྐྲག་པ་མེད་པར་རྒྱུ་བ་ལྟར། དེ་བཞིན་དུ་
འཁོར་གྱི་ཚོགས་ཀྱི་ནང་ན་ཐུབ་པའི་དབང་པོ་མིའི་སེངྒེ་དེ་ཡང་འཇིགས་པ་མེད་པར་ལེགས་པར་
གནས་ཤིང་གཞན་ལ་ལྟོས་པ་མེད་པར་རང་ཉིད་ཏིང་ངེ་འཛིན་ལ་བརྟན་པ་དང་། མ་རིག་བག་
ཆགས་ཀྱི་ས་ལས་འདས་པས་རྩལ་དང་ལྡན་པར་གནས་སོ། །མ་འདྲེས་པ་ལ་གསུམ་སྟེ། ངོ་བོ་
དང༌། དེ་སངས་རྒྱས་ཁོ་ན་ལ་ཡོད་པ། དཔེ་དང་སྦྱར་བའོ། །དང་པོ་ལ་བཞི་ལས། སྤྱོད་པས་
བསྡུས་པ་དྲུག་ནི། ལམ་སྲང་འཆོས་པ་དང་། འཁྲུལ་པའི་སྐབས་མི་ཚོལ་བ་ལ་སོགས་པའི་རྒྱུ་ལ་
བརྟེན་ནས་སངས་རྒྱས་པ་ན་འཁྲུལ་པ་མི་མངའ་བ་ཐོབ་སྟེ། དེའི་རྟེན་དང་ངོ་བོ་ནི་མདོ་ལས།
ཀུན་ཏུ་སྣང་བའི་ཏིང་ངེ་འཛིན་ནི་ཤིན་ཏུ་བསྒོམས་པའི་ཕྱིར་སྒྲ་སྐད་ཐམས་ཅད་དུ་འཇུག་པའི་
གཟུངས་ལ་མཁས་པས་རྟག་ཏུ་རྒྱུན་མི་ཆད་པར་དེ་བཞིན་གཤེགས་པ་འཁྲུལ་པ་མེད་པའི་ཚིག་
གིས་ཆོས་སྟོན་པ་ཡིན་ཏེ། ཐམས་ཅད་དུ་སྤྱད་པར་ལུང་སྟོན་པ་འདི་ནི་བུ་མོ། དེ་བཞིན་གཤེགས་
པའི་སངས་རྒྱས་ཀྱི་ཆོས་མ་འདྲེས་པ་དང་པོའི་ཞེས་གསུངས་ལ། གཞན་དུ་ནི་སྐུའི་སྤྱོད་ལམ་མ་
，
།
- 3
3 6 -



，
，
，
，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
འཁྲུལ་བ་ལ་གསུངས་སོ། །བདེན་པ་དང་ཆོས་སྨྲ་བ་དང་སུ་དང་ཡང་མི་འཐབ་མི་རྩོད་པ་ལ་
སོགས་པའི་རྒྱུས་ཅ་ཅོ་མི་མངའ་བ་ཐོབ་སྟེ། རྣམ་པར་འཕྲུལ་བའི་རྒྱལ་པོའི་ཏིང་ངེ་འཛིན་
བསྒོམས་པ་དང་། སྒོ་མཐའ་ཡས་པ་སྒྲུབ་པའི་གཟུངས་ལ་མཁས་པས་རྣམ་པར་མི་རྟོག་བཞིན་དུ་
མཚན་དཔེ་དང་། བ་སྤུའི་ཁུང་བུ་ཐམས་ཅད་ནས་ཀྱང་ཆོས་ཀྱི་སྒྲ་བསམ་གྱིས་མི་ཁྱབ་པ་འབྱུང་
ཞིང༌། སྒྲ་གཅིག་ཀྱང་གདུལ་བྱ་སོ་སོ་ལ་ཆོས་ཀྱི་སྒྲ་དཔག་ཏུ་མེད་པ་འབྱུང་བ་ཡིན་ནོ། །བདག་
ཉིད་རྗེས་དྲན་དྲུག་དང་མི་འབྲལ་ཞིང་གཞན་ཡང་དེ་ལ་སྦྱོར་བས་སྟོན་པ་བཅོམ་ལྡན་འདས་ལ་
དྲན་པ་ཉམས་པ་མི་མངའ་བ་འབྱུང་སྟེ། ཆོས་ཐམས་ཅད་ལ་དབང་བསྒྱུར་བའི་ཏིང་ངེ་འཛིན་དང་།
ཆོས་ཀྱི་སྒྲོན་མའི་གཟུངས་ལ་མཁས་པས་འདི་བསྟན་ཏོ་སྙམ་དུ་མི་སེམས་བཞིན་དུ་སེམས་ཅན་
ཐམས་ཅད་ཀྱི་དྲི་མ་ཐ་དད་པ་ཐམས་ཅད་སྐད་ཅིག་གཅིག་ལ་ལུང་སྟོན་པ་ཡིན་ནོ། །རྒྱུན་མི་ཆད་
པར་ཕ་རོལ་གྱི་སེམས་བསྲུང་བ་དང་། ཆོས་ལ་དམིགས་པར་མི་བྱེད་ཅིང་ཆོས་ཐམས་ཅད་སྒྱུ་མ་
ལྟར་མོས་པ་དང་། སེམས་ཅན་ཐམས་ཅད་ལ་སེམས་སྙོམས་པ་ལ་སོགས་པས་མཉམ་པར་མ་
བཞག་པའི་ཐུགས་སྐད་ཅིག་ཙམ་ཡང་མི་མངའ་བ་ཐོབ་སྟེ། ཆོས་ཐམས་ཅད་རང་བཞིན་གྱིས་
མཉམ་པ་ཉིད་རྣམ་པར་སྤྲོས་པ་མེད་པའི་ཏིང་ངེ་འཛིན་དང་། ཀུན་ནས་འཁྱིལ་པའི་སྒོའི་གཟུངས་
ལ་མཁས་པས་མཉམ་པར་བཞག་ཅིང་ལྷུན་གྱིས་གྲུབ་པའི་ཚུལ་གྱིས་དེ་བཞིན་གཤེགས་པའི་
མཛད་པ་རྣམ་པར་མཛད་པ་ཡིན་ནོ། །མཐར་ལྟ་བ་ཐམས་ཅད་རྣམ་པར་སྤངས་ཏེ་དབུ་མའི་ལམ་
ལ་ཞུགས་པ་ལ་སོགས་པས་འཁོར་འདས་ལ་སྐྱོན་ཡོན་དུ་ལྟ་བའི་འདུ་ཤེས་སྣ་ཚོགས་ཀྱང་མི་
མངའ་བ་ཐོབ་སྟེ། མཚན་མ་མེད་པའི་ཏིང་ངེ་འཛིན་དང་། མི་ཟད་པའི་ཟ་མ་ཏོག་གི་གཟུངས་ལ་
མཁས་པས་མཚན་མ་མེད་པ་ལ་གནས་ཀྱང་མཚན་མ་ལ་སྤྱོད་པའི་སེམས་ཅན་ལ་སྙིང་རྗེ་ཆེན་པོ་
མི་ལྡོག་ཅིང་། ཆོས་སྟོན་པའི་རྒྱུན་མི་གཅོད་པའོ། །བདེ་སྡུག་དང་འབྱོར་རྒུད་ལ་ཆགས་སྡང་
ཁེངས་ཞུམ་མེད་པ་ལ་སོགས་པའི་བཏང་སྙོམས་བསྒོམས་པས་སོ་སོར་མ་བརྟགས་པའི་བཏང་
1
-
༥
-3 3 7 -



་
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
སྙོམས་མི་མངའ་བ་ཐོབ་སྟེ། གཉིས་ལ་ཆགས་པ་ལས་རྣམ་པར་གྲོལ་བའི་ཏིང་ངེ་འཛིན་དང་། རྒྱ་
མཚོའི་ཕྱག་རྒྱའི་གཟུངས་ལ་མཁས་པས་མཆོད་དམ་གནོད་པ་བྱས་ཀྱང་རྗེས་སུ་ཆགས་པ་དང་།
ཁོང་ཁྲོ་བ་མེད་པར་སྙིང་རྗེ་ཆེན་པོས་གདུལ་བའི་དུས་ལ་བབ་པའི་གདུལ་བྱ་ཡལ་བར་མི་འདོར་
བའོ། །རྟོགས་པས་བསྡུས་པ་དྲུག་ནི་དགེ་བའི་ཆོས་ཐམས་ཅད་ཚོལ་བ་ལ་སོགས་པའི་འདུན་པ་
ཆེན་པོས་འདུན་པ་ཉམས་པ་མི་མངའ་བ་ཐོབ་སྟེ། འདུན་པའི་དང་འདུ་བྱེད་ཀྱི་ཏིང་ངེ་འཛིན་དང་།
རྡོ་རྗེའི་རྒྱལ་མཚན་གྱི་གཟུངས་ལ་མཁས་པས་སྐད་ཅིག་མ་གཅིག་ལ་དུས་ཇི་ཙམ་དང་། ཡུལ་
གང་དུ་དང་། སེམས་ཅན་གང་དང་གང་ལ་དགོས་པའི་ཆོས་སྟོན་ཀྱང་མཉམ་གཞག་ལས་མི་གཡོ་
བའོ། །རྟག་ཏུ་བརྩོན་པ་མི་འདོར་ཞིང་དགེ་བས་མི་ངོམས་པ་ལ་སོགས་པས་བརྩོན་འགྲུས་
ཉམས་པ་མི་མངའ་བ་ཐོབ་སྟེ། བརྩོན་འགྲུས་ཀྱི་ཏིང་ངེ་འཛིན་དང་རྫུ་འཕྲུལ་གྱི་ཆོ་འཕྲུལ་གྱིས་
མངོན་པར་འདུ་མི་བྱེད་པར་ཆོ་འཕྲུལ་ནམ་མཁའི་མཐའ་ཀླས་པ་སྟོན་པའོ། །དྲན་པ་ཉེར་བཞག་
ཁྱད་པར་ཅན་བསྒོམས་པས་དྲན་པ་ཉམས་པ་མི་མངའ་བ་ཐོབ་སྟེ། སྤོང་བའི་འདུ་བྱེད་དང་ལྡན་
པའི་ཏིང་ངེ་འཛིན་དང་། ཀུན་བརྗོད་པའི་ཚུལ་གྱིས་སེམས་ཅན་རྣམས་ཀྱི་དུས་གསུམ་དང་དབང་
པོ་དང་ཁམས་དང་མོས་པ་དང་ཚེ་དང་སྐལ་བ་ལ་སོགས་པ་གཅིག་ནས་གཅིག་ཏུ་བརྒྱུད་པའི་
ཚུལ་ཐམས་ཅད་ཤེས་པའོ། །ཐོས་པས་མི་ངོམས་ཤིང་ཐོས་པ་ལ་ཤིན་ཏུ་མཁས་པ་དང་ལྡན་པས་
བསྟི་སྟང་ཆེན་པོའི་སྒོ་ནས་ཆོས་ཉན་ཞིང་གཞན་ལ་ཡང་སྟོན་པ་ལ་སོགས་པའི་ཤེས་རབ་ཀྱིས་
ཤེས་རབ་ཉམས་པ་མི་མངའ་བ་ཐོབ་སྟེ། སྤྱོད་པའི་འདུ་བྱེད་ཀྱི་ཏིང་ངེ་འཛིན་དང་རྗེས་སུ་བསྟན་
པའི་ཆོ་འཕྲུལ་གྱིས་ཆོས་ཐམས་ཅད་ཁོང་དུ་ཆུད་ནས་ཆོས་ཀྱི་སྒོ་གཅིག་གིས་ཀྱང་ཆོས་ཀྱི་སྒོ་
ཐམས་ཅད་ཡང་དག་པར་སྒྲུབ་པ་ཡིན་ནོ། །རང་ཉིད་འདོད་པ་དོན་དུ་མི་གཉེར་ཞིང་དབེན་པ་ལ་
དགའ་བས་རྣམ་ཐར་སྒོ་གསུམ་ལ་སོགས་པ་བསྒོམ་ཞིང་། སེམས་ཅན་གཞན་གང་དང་གང་ལ་
ཞེན་པ་རྣམས་ལ་དེ་དང་དེའི་གཉེན་པོ་བསྟན་ནས་ཞེན་པ་རྣམས་སྤོང་བར་བྱེད་པས་རྣམ་པར་
L
-3 3 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། །༡
གྲོལ་བ་ཉམས་པ་མི་མངའ་བ་ཐོབ་སྟེ། དྲི་མ་མེད་པའི་སྙིང་པོའི་ཏིང་ངེ་འཛིན་དང་། ཆོས་ཐམས་
ཅད་སྣང་བ་དང་ལྡན་པའི་གཟུངས་ལ་མཁས་པས་སྒྲིབ་པ་ཐམས་ཅད་དང་བྲལ་བ་ཤིན་ཏུ་མཐར་
ཐུག་པ་ཡིན་ནོ། །ཡེ་ཤེས་ཀྱི་སྟོབས་ཀྱིས་འཁོར་འདས་ཀྱི་ཆོས་ཀྱི་བྱེ་བྲག་མང་པོ་རྣམས་དང་། དེ་
དག་གི་རང་བཞིན་མཐའ་དབུས་དང་བྲལ་བ་ཤེས་ཤིང་གཞན་ལ་བསྟན་པས་རྣམ་པར་གྲོལ་བའི་
ཡེ་ཤེས་ཀྱི་གཟིགས་པ་ཉམས་པ་མི་མངའ་བ་ཐོབ་སྟེ། སྟོབས་བཀོད་པའི་ཏིང་ངེ་འཛིན་དང་།
མཐའ་ཡས་འཁྱིལ་བའི་གཟུངས་ལ་མཁས་པས་རྣམ་པར་མི་རྟོག་པའི་ཡེ་ཤེས་ཀྱིས་ཆོས་ཉིད་
མཐའ་དབུས་མེད་པ་མཁྱེན་ནས། སེམས་ཅན་གང་དང་གང་ལ་དགོས་པའི་ཆོས་ཀྱི་བྱེ་བྲག་
བསམ་གྱིས་མི་ཁྱབ་པ་སྟོན་པར་བྱེད་པ་ཡིན་ནོ། །ཕྲིན་ལས་ཀྱིས་བསྡུས་པ་གསུམ་ནི། ཚུལ་
འཆོས་པ་ལ་སོགས་པ་མེད་ཅིང་། རྟག་ཏུ་སེམས་ཅན་གྱི་དོན་ལ་བརྩོན་པའི་ལུས་ཀྱི་ལས་སྤྱད་
པས་སྐུའི་ཕྲིན་ལས་རྣམས་ཡེ་ཤེས་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བ་ཐོབ་སྟེ།
གཟུགས་ཐམས་ཅད་ཀུན་ཏུ་སྟོན་པའི་ཏིང་ངེ་འཛིན་དང༌། ཀུན་ནས་སྣང་བའི་གཟུངས་ཀྱིས་ལྟ་
བས་མི་ངོམས་པའི་སྐུ་སྟོན་པའང་། སྣང་བ་དང་མི་སྣང་བ་ལ་སོགས་པའི་སྒོ་ནས་འདུན་པར་
བྱས་ནས་སེམས་ཅན་རྣམས་དགེ་བ་ལ་སྦྱོར་བར་བྱེད་པའོ། །བདེན་པར་སྨྲ་བ་ལ་སོགས་པ་ངག་
གི་ལས་ཕུན་སུམ་ཚོགས་པ་སྤྱད་པས་གསུང་གི་ཕྲིན་ལས་རྣམས་ཡེ་ཤེས་སྔོན་དུ་འགྲོ་ཞིང་། དེའི་
རྗེས་སུ་འབྲང་བ་ཐོབ་སྟེ། རིན་ཆེན་འབྱུང་གནས་ཀྱི་ཏིང་ངེ་འཛིན་དང༌། འཁོར་གསུམ་གྱི་
གཟུངས་ཀྱིས་ཅི་ཡང་མ་བརྗོད་བཞིན་དུ་ཆོས་ཐམས་ཅད་འབྱུང་བའོ། །བརྣབ་སེམས་ལ་སོགས་
པ་དང་བྲལ་བའི་ཡིད་ཀྱི་ལས་རྣམ་པར་དཔྱད་པས་ཐུགས་ཀྱི་ཕྲིན་ལས་རྣམས་ཡེ་ཤེས་སྔོན་དུ་
འགྲོ་ཞིང་ཡེ་ཤེས་ཀྱི་རྗེས་སུ་འབྲང་བ་ཐོབ་སྟེ་ད་ལྟར་བྱུང་པའི་སངས་རྒྱས་མངོན་སུམ་དུ་
བཞུགས་པའི་ཏིང་ངེ་འཛིན་དང་། རྙོག་པ་མེད་པའི་གཟུངས་ལ་མཁས་པས་སེམས་གཅིག་གིས་
སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་དང༌། ཆོས་ཉིད་ཁོང་དུ་ཆུད་པར་བྱེད་པའོ། །ཡེ་
-339 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཤེས་ཀྱིས་བསྡུས་པ་གསུམ་ནི། འདས་པའི་དེ་བཞིན་གཤེགས་པ་རྣམས་ཀྱི་ཡེ་ཤེས་ཆགས་
ཐོགས་མེད་པ་ལ་སོགས་པའི་ཡོན་ཏན་ཐོས་ནས་མོས་ཤིང་གཞན་དག་ཀྱང་མོས་པར་བྱས་པས་
འདས་པའི་དུས་ཀྱི་ཤེས་བྱ་ཐམས་ཅད་ལ་མ་ཆགས་མ་ཐོགས་ཡེ་ཤེས་ཀྱི་གཟིགས་པ་སྒྲིབ་པ་
མེད་པ་ཐོབ་སྟེ། དཔའ་བར་འགྲོ་བའི་ཏིང་ངེ་འཛིན་དང་གཟི་བརྗིད་དང་ལྡན་པའི་གཟུངས་ཀྱིས་
འདས་པའི་དེ་བཞིན་གཤེགས་པའི་ཤེས་བྱ་ཐམས་ཅད་མཁྱེན་པའོ། །མ་འོངས་པའི་དེ་བཞིན་
གཤེགས་པ་རྣམས་ཀྱི་ཡེ་ཤེས་ཆགས་ཐོགས་མེད་པ་ལ་སོགས་པའི་ཡོན་ཏན་རྣམས་ལ་མོས་ཤིང་
གཞན་ཡང་མོས་པར་བྱས་པ་མ་འོངས་པའི་དུས་ལ་ཡེ་ཤེས་སྒྲིབ་པ་མེད་པ་ཐོབ་སྟེ། སྙིང་རྗེ་ཆེན་
པོའི་སྟོབས་དང་། སྨོན་ལམ་ཡང་དག་པར་འཕགས་པའི་ཏིང་ངེ་འཛིན་དང༌། སེངྒེ་རྣམ་པར་
བསྒྱིངས་པའི་གཟུངས་ཀྱིས་མ་འོངས་པའི་ཤེས་བྱ་ཐམས་ཅད་མཁྱེན་པའོ། །ད་ལྟར་གྱི་སངས་
རྒྱས་རྣམས་ཀྱི་ཡེ་ཤེས་ཆགས་ཐོགས་མེད་པ་ལ་སོགས་པའི་ཡོན་ཏན་རྣམས་ཐོས་ནས་རང་མོས་
ཤིང་གཞན་མོས་པར་བྱས་པས་ད་ལྟར་གྱི་དུས་ལ་ཡེ་ཤེས་སྒྲིབ་པ་མེད་པ་ཐོབ་སྟེ། ཤིན་ཏུ་དཀར་
བ་དྲི་མ་མེད་པར་ཕྱག་རྒྱའི་ཏིང་ངེ་འཛིན་བསྒོམས་པ་དང་། རྡོ་རྗེ་དཀྱིལ་འཁོར་གྱི་གཟུངས་ལ་
མཁས་པས་ད་ལྟར་བྱུང་བའི་ཤེས་བྱ་ཐམས་ཅད་མཁྱེན་པའོ། །བསྒོམས་པ་དང་མཁས་པ་ཞེས་
བྱ་བ་ནི་ཏིང་ངེ་འཛིན་དང་གཟུངས་ཐམས་ཅད་ལ་སྦྱར་བར་བྱའོ། ། །
གཉིས་པ་ནི། འཁྲུལ་དང་ཅ་ཅོ་བསྙེལ་དང་ཐུགས་གཡོ་ཐ་དད་ཀྱི་ནི་འདུ་ཤེས་དང་།།
ངང་གི་བཏང་སྙོམས་དྲང་སྲོང་ལ་མེད་འདུན་པ་དང་ནི་བརྩོན་འགྲུས་དང་། །དྲན་དང་རྣམ་དག་དྲི་
མེད་ཤེས་རབ་རྟག་ཏུ་རྣམ་པར་གྲོལ་བ་དང་། །ཤེས་བྱའི་དོན་ཀུན་གཟིགས་པ་གྲོལ་བའི་ཡེ་
ཤེས་ལས་ནི་ཉམས་མི་མངའ། །གང་གི་ལས་གསུམ་ཐམས་ཅད་ཡེ་ཤེས་སྔོན་འགྲོ་རྗེས་སུ་
འཇུག་པ་དང་། །དུས་གསུམ་རྟག་ཏུ་ཐོགས་མེད་ངེས་པར་མཁྱེན་པ་རྒྱ་ཆེན་འཇུག་པ་སྟེ། །དེ་ལྟ་
བུའི་མ་འདྲེས་པ་བཅོ་བརྒྱད་པོ་གང་རྟོགས་པའམ་ཐོབ་པ་དེ་ནི་འགྲོ་བར་འཇིགས་པ་མེད་པར་
- 3 4 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡
དམ་པའི་ཆོས་ཀྱི་འཁོར་ལོ་ཆེན་པོ་རབ་ཏུ་བསྐོར་བ། ཐུགས་རྗེ་ཆེན་པོ་དང་ལྡན་པ་རྒྱལ་བ་ཉིད་
ཡིན་ཏེ། ཡོན་ཏན་དེ་དག་ནི་སངས་རྒྱས་རྣམས་ཁོ་ནས་བརྙེས་སོ། །གསུམ་པ་ནི། ས་སོགས་ལ་
ཡོད་པའི་ཆོས་ཉིད་སྲ་བ་དང་གཤེར་བ་དང་དྲོ་བ་དང་གཡོ་བ་གང་ཡིན་པ་དེ་ནི་ནམ་མཁའ་ལ་
ཡོད་པ་མིན་ལ། ནམ་མཁའ་མཚན་ཉིད་གཟུགས་མེད་པས་ན་གཞན་ལ་སྒྲིབ་པའམ་གོ་འགེགས་
པ་མེད་པ་ལ་སོགས་པའི་མཚན་ཉིད་གང་ཡིན་པ་དེ་ནི་གཟུགས་ལ་སོགས་པ་རྣམས་ལ་མེད་དོ།།
ཞེས་ནམ་མཁའ་ཐུན་མོང་མ་ཡིན་པའི་དཔེར་བྱས་ནས་འོན་ཀྱང་ས་ཆུ་མེ་རླུང་ནམ་མཁའ་ཐམས་
ཅད་ཀྱང་བྱིས་པའི་ཤེས་པའི་ཡུལ་དུ་མཚུངས་པ་ཡིན་པས་ན་དེ་དག་འཇིག་རྟེན་ན་ཐུན་མོང་བ་
སྟེ༑ སངས་རྒྱས་ཀྱི་ཆོས་མ་འདྲེས་པ་ཉིད་ནི་རྡུལ་ཕྲན་ཙམ་ཡང་འཇིག་རྟེན་དག་ན་ཐུན་མོང་བ་
མིན་ནོ། །
གཉིས་པ་རྣམ་སྨིན་གྱི་ཡོན་ཏན་ལ་གཉིས་ཏེ། ངོ་བོ་དང༌། དཔེ་དང་སྦྱར་བའོ།།
དང་པོ་ནི། རྒྱུ་སློབ་པའི་གནས་སྐབས་ན་དམ་བཅས་པ་བརྟན་པས་འབྲས་བུ་སངས་རྒྱས་པའི་ཚེ་
ཞབས་ཀྱི་མཐིལ་ལེགས་པར་མཉམ་པར་གནས་པ་ཡིན་ནོ། །སྦྱིན་པ་སྣ་ཚོགས་བཏང་བས་
ཞབས་ཀྱི་མཐིལ་འཁོར་ལོས་མཚན་པ་སྟེ། ཡུམ་ལས། ཕྱག་དང་ཞབས་གཉིས་ཀ་ལ་ཡོད་པར་
གསུངས་སོ། །གཞན་ཁྱད་དུ་མ་གསད་པས་རྟིང་པ་ཡངས་ཤིང་ཞབས་ཀྱི་ལོང་བུ་མི་མངོན་པ་སྟེ།
ཡུམ་ལས་གཉིས་སུ་གསུངས་སོ། །སེམས་ཅན་རྣམས་ཆོས་ཀྱིས་སྐྱབས་པས་སོར་མོ་རིང་བ་དང་
གཡོག་མ་ཕྱེ་བས་ཕྱག་དང་ཞབས་ཀྱི་སོར་མོ་དྲ་བས་འབྲེལ་པ་དང་གོས་བྱིན་པས་ཕྱག་དང་
ཞབས་ཀྱི་པགས་པ་འཇམ་ཞིང་གཞོན་ཤ་ཅན་ཤིན་ཏུ་ལེགས་པ་ཉིད་དང་། བཏུང་བ་རྒྱ་ཆེན་པོ་
བྱིན་པས་ཕྱག་དང་ཞབས་ཀྱི་བོལ་བཞི་དང་ཐལ་གོང་གཉིས་དང་ལྷག་པ་སྟེ་སྐུའི་གནས་བདུན་པོ་
དེ་དག་མཐོ་བ་དང་། སངས་རྒྱས་ཀྱི་ཆོས་བཟུང་བས་ཨེ་ན་ཡའི་བྱིན་པ་དང་འདྲ་བས་ཟླུམ་ཞིང་
བྱིན་གྱིས་ཕྲ་བ་དང༌། གསང་ཚིག་བསྲུང་ཞིང་འཁྲིག་པ་སྤངས་པས་གསང་བའི་གནས་གླང་པོ་
-3 4 1 -



1
，
-，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར། །
ཆེའི་བཞིན་དུ་སྦུབས་སུ་ནུབ་པ་དང་། དགེ་བ་རྒྱ་ཆེན་པོ་རིམ་གྱིས་སྤྱད་པས་རོ་སྟོད་སེངྒེའི་འདྲ་བ་
དང༌། དགེ་བ་ཡང་དག་པར་སྤྱད་པས་ཐལ་གོང་གི་བར་མ་ཁེངས་པ་མེད་པར་རྒྱས་པ་དང་།
གཞན་ལ་མི་འཇིགས་པ་བྱིན་པས་དཔུང་མགོ་ལེགས་པར་ཟླུམ་པ་དང་། གཞན་གྱི་བྱ་བ་ཐམས་
ཅད་བྱེད་པ་ལ་སྤྲོ་བས་ཕྱག་རེག་བྱ་འཇམ་ཞིང་དབྱིབས་ཟླུམ་ཞིང་མཐོ་དམན་མེད་པ་དང་། ཕྱག་
རིང་བ་སྟེ་མ་བཏུད་ཀྱང་པུས་མོར་སླེབས་པ་དང་། དགེ་བའི་ལས་ཀྱིས་མི་ངོམས་པར་སྤྱད་པས་
སྐུ་དྲི་མས་ཡོངས་སུ་དག་ཅིང་འོད་ཀྱི་དཀྱིལ་འཁོར་དང་ལྡན་པ་དང་། ནད་པ་ལ་སྨན་བྱིན་པས་
མགྲིན་པ་ཁ་དོག་དྲི་མ་མེད་ཅིང་དབྱིབས་དུང་དང་འདྲ་བ་དང་། དགེ་བའི་རྩ་བ་ལ་སྦྱོར་བ་ཡོངས་
སུ་རྫོགས་པར་བྱས་པས་འགྲམ་པ་རི་དྭགས་ཀྱི་རྒྱལ་པོ་སེངྒེའི་འདྲ་བ་དང༌། སེམས་ཅན་ལ་
བསམ་པ་མཉམ་པར་བྱས་པས་ཚེམས་བཞི་བཅུ་པོ་སྟེང་འོག་གཉིས་སུ་ཉི་ཤུ་ཉི་ཤུར་གྲངས་ཚང་
བ་དང་། མི་འདུམ་པ་བསྡུམས་པས་ཚེམས་ཁ་དོག་དཀར་ཞིང་ཐགས་བཟང་བ་དང་། ཡིད་དུ་
འོང་བའི་ནོར་བུ་བྱིན་པས་ཚེམས་དྲི་མས་རྣམ་པར་དག་ཅིང་སྟེང་འོག་ཚད་མཉམ་པ་དང༌། སྒོ་
གསུམ་གྱི་ལས་བསྲུངས་པས་མཆེ་བ་རབ་མཆོག་དཀར་བ་ཉིད་དང་། བདེན་པའི་ཚིག་བསྲུངས་
པས་ལྗགས་རིང་ཞིང་མཐའ་མེད་བསམ་དུ་མེད་པ་དང་། ཡིད་དུ་འོང་བའི་རོ་བྲོ་བ་སྦྱིན་པས་གང་
མྱངས་པ་ཐམས་ཅད་རོ་བྲོ་བའི་མཆོག་ཉིད་དང་ལྡན་པར་འགྱུར་བའི་ལྗགས་དང་། འཇམ་ཞིང་
དགའ་བའི་ཚིག་སྨྲས་པས་འབད་རྩོལ་ལ་མ་ལྟོས་པས་རང་བྱུང་ཞེས་པའམ། ཡང་ན་རང་བྱུང་
སངས་རྒྱས་ཀྱི་གསུང་ཀ་ལ་པིང་ཀའི་སྒྲ་དང་ཚངས་པའི་དབྱངས་ལྟར་སྙན་པ་ཉིད་དང་། བྱམས་
པ་དང་ལྡན་པས་སྤྱན་བཟང་པོ་ཨུཏྤལ་སྔོན་པོའི་མདོག་འདྲ་བ་དང་། བསམ་པ་བཅོས་མ་མ་ཡིན་
པས་རྫི་མ་ཁྱུ་མཆོག་གི་རྫི་མ་འདྲ་བར་ཟླུམ་ཞིང་མ་འཛིངས་པ་དང་། བསྔགས་པར་འོས་པ་
རྣམས་བསྔགས་པས་ཞལ་མཛེས་པའི་སྨིན་མའི་མཚམས་ན་དྲི་མ་མེད་པའི་མཛོད་སྤུ་དཀར་པོ་
དང་ལྡན་པ་དང༌། བླ་མ་ལ་གུས་ཤིང་འདུད་པས་དབུ་གཙུག་ཏོར་ལྟ་བས་མི་ངོམས་པ་དང་ལྡན་
，
-
-
-
་
-3 4 2 -



-
--
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡
པ་དང་། ཆོས་ཡང་དག་པར་སྡུད་པའི་སེམས་ལས་སུ་རུང་བ་དང་། གོས་སྟན་བཟང་པོ་བྱིན་པས་
རིམ་པས་པགས་པ་དག་ཅིང་སྲབ་པ་དང་། པགས་པ་གསེར་གྱི་མདོག་འདྲ་བ་དང་། འདུ་འཛི་
སྤངས་པ་དང་གདམས་ངག་ལ་མཐུན་པར་འཛིན་པས་རིམ་པ་ལྟར་བ་སྤུ་ལེགས་པར་ཕྲ་ལ་
འཇམ་ཞིང་ཁུང་བུ་རེ་རེ་ནས་སྤུ་རེ་རེ་སྐྱེས་པ་དང་། སྤུ་དེའི་རྩེ་མོ་སྐུའི་གྱེན་དུ་གཡས་ཕྱོགས་སུ་
འཁྱིལ་བ་དང་། སྲོག་ཆགས་ཐམས་ཅད་ལ་བརྩེ་ཞིང་མཚོན་ཆ་སྤངས་པས་དབུ་སྐུ་དྲི་མ་མེད་ཅིང་
རིན་པོ་ཆེ་མཐོན་མཐིང་གི་མདོག་འདྲ་བ་དང་། གཞན་ཏིང་ངེ་འཛིན་ལ་སྦྱོར་བས་ནྱ་གྲོ་དྷ་ཡོངས་
སུ་རྫོགས་པའི་ལྗོན་ཤིང་གི་དཀྱིལ་འཁོར་དང་འདྲ་བར་སྐུ་ཆུ་ཞེང་གབ་པ་དང་། མཆོད་རྟེན་ཞིག་
པ་འཆོས་པ་དང་སེམས་ཅན་འཇིགས་པ་རྣམས་དབུགས་དབྱུང་བ་དང་མི་འདུམ་པ་བསྡུམས་
པས་ཀུན་ཏུ་བཟང་པོ་དཔེ་མེད་པའི་དྲང་སྲོང་ཆེན་པོ་སངས་རྒྱས་དེ་སྲེད་མེད་ཀྱི་བུའི་སྟོབས་
མངའ་ཞིང་མཁྲེགས་པའི་སྐུ་དང་ལྡན་ནོ། །དེ་ལྟར་བསམ་གྱིས་མི་ཁྱབ་དཔལ་འབར་སུམ་ཅུ་རྩ་
གཉིས་པོ་འདི་དག་སྟོན་པའི་མི་དབང་མཚན་དུ་རིན་ཆེན་གྱི་མདོ་ལས་གསུངས་སོ། །
གཉིས་པ་ནི། ཇི་ལྟར་སྤྲིན་མེད་པའི་ནམ་མཁའི་ཟླ་བའི་གཟུགས་བརྙན་སྟོན་ཁའི་
ཆུ་དྭངས་པ་སྔོན་པོའི་མཚོར་ནི་མཐོང་བ་ལྟར། དེ་བཞིན་དུ་རྒྱལ་སྲས་བྱང་ཆུབ་སེམས་དཔའི་
ཚོགས་ཀྱིས་ཁྱབ་བདག་སངས་རྒྱས་ཀྱི་གཟུགས་ཀྱི་སྐུ་དེ་རྫོགས་པའི་སངས་རྒྱས་ཀྱི་འཁོར་གྱི་
དཀྱིལ་འཁོར་གྱི་ནང་དུ་མཐོང་བར་འགྱུར་རོ། །གསུམ་པ་ནི། ཡོན་ཏན་དྲུག་ཅུ་རྩ་བཞི་པོ་འདི་
དག་སོ་སོར་རང་རང་ངོ་བོ་དང་འགྲུབ་པའི་རྒྱུ་དང་བཅས་ཏེ། སྔར་བཤད་པའི་གོ་རིམ་ཇི་ལྟ་བ་
བཞིན་དུ་བུ་མོ་རིན་ཆེན་གྱིས་ཞུས་པ་ཐེག་པ་ཆེན་པོའི་མན་ངག་ཅེས་བྱ་བའི་མདོའི་རྗེས་སུ་ནི་
འབྲངས་ནས་ཤེས་པར་བྱའོ། །ཞེས་ཏེ། སྔར་བཤད་པའི་རྒྱུ་དང་། ངོ་བོ་ཐམས་ཅད་དེ་ལས་
གསུངས་པ་ཡིན་ནོ། །
བཞི་པ་ལ་གཉིས་ཏེ། བསྟན་པ་དང་། བཤད་པའོ། །དང་པོ་ནི། སྟོབས་བཅུ་ནི་གང་
-3 43 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གིས་ཀྱང་མི་ཕྱེད་པའི་ཕྱིར་རྡོ་རྗེ་དང་། མི་འཇིགས་པ་བཞི་ནི་གང་ལས་ཀྱང་མི་ཞན་པའི་ཕྱིར་
སེངྒེ་དང་། མ་འདྲེས་པ་བཅོ་བརྒྱད་ནི་གང་དང་ཡང་མཚུངས་པ་མེད་པའི་ཕྱིར་ནམ་མཁའ་དང་།
མཚན་སུམ་ཅུ་རྩ་གཉིས་ནི་གང་དུ་ཡང་གཡོ་བ་མེད་པའི་ཕྱིར་ན་ཆུའི་ཟླ་བའི་དཔེ་སྟེ་བཞིས་བསྟན་
ཏོ༑ ༑
གཉིས་པ་ལ་གཉིས་ཏེ། བྲལ་བ་དང་། རྣམ་སྨིན་གྱི་ཡོན་ཏན་གྱི་ཆོས་མཐུན་བཤད་
པའོ། །དང་པོ་ལ་གཉིས་ཏེ། སོ་སོར་བཤད། དོན་བསྡུ་བའོ། །དང་པོ་ལ་གསུམ་སྟེ། སྟོབས་དང་།
མི་འཇིགས་པ་དང་། མ་འདྲེས་པའི་ཆོས་མཐུན་ནོ། །དང་པོ་ནི། སྟོབས་སོགས་དྲུག་ཅུ་རྩ་བཞི་པོ་
རྣམས་ལས་རིམ་པ་བཞིན་དུ་སྟོབས་དང་པོ་དྲུག་གིས་ནི་ཤེས་བྱའི་སྒྲིབ་པ་ཡང་དག་པའི་དོན་
ཆོས་ཀྱི་སྐུ་ལ་བསྒྲིབས་པས་ན་གོ་ཆ་དང་འདྲ་བ་དེ་ཕུག་པའི་ཕྱིར་དང་། དེའི་ཕྱི་མ་གསུམ་གྱིས་
སྙོམས་འཇུག་གི་སྒྲིབ་པ་རྩིག་པ་ལྟར་བཤིག་པར་དཀའ་བ་དེ་གཞིག་པའི་ཕྱིར་དང་། ཐ་མ་ག
ཅིག་གིས་ནི་བག་ཆགས་བཅས་པའི་ཉོན་མོངས་པའི་སྒྲིབ་པ་སྡུག་བསྔལ་གྱི་ཡལ་ག་སྐྱེད་པར་
བྱེད་པ་ན་ཤིང་དང་འདྲ་བ་དེ་དག་ཀུན་བསལ་ཞིང་བཅད་པའི་ཕྱིར་རླུང་བ་དང་། སྙིང་པོ་དང་
ལྡན་པ་དང་། བརྟན་པ་དང་། མི་ཕྱེད་པའི་ཕྱིར་དྲང་སྲོང་ཆེན་པོ་སངས་རྒྱས་ཀྱི་སྟོབས་བཅུ་ནི་རྡོ་
རྗེ་དང་འདྲའོ། །གླིང་བ་ལ་སོགས་པའི་རྒྱུ་མཚན་གང་ཞེ་ན། གང་ཕྱིར་རླུང་བ་སྙིང་པོའི་ཕྱིར།།
གང་ཕྱིར་སྙིང་པོ་བརྟན་པའི་ཕྱིར། །གང་ཕྱིར་བརྟན་པ་མི་ཕྱེད་ཕྱིར། །ཞེས་སྔ་མ་སྔ་མ་ཕྱི་མ་ཕྱི་
མས་བཤད་དེ་ཉེས་པ་གང་གིས་ཀྱང་མི་ཕྱེད་ཕྱིར་ན་རྡོ་རྗེ་བཞིན་ནོ། །
གཉིས་པ་ལ། བསྟན། བཤད་གཉིས་ལས། དང་པོ་ནི། སུ་ལ་ཡང་འཇིགས་པ་མེད་
པའི་ཕྱིར་དང་། གཞན་ལ་ལྟོས་པ་མེད་པའི་ཕྱིར་དང་། བློ་བརྟན་པའི་ཕྱིར་དང་། ཡོན་ཏན་གྱི་
རྩལ་ཕུན་སུམ་ཚོགས་པ་དང་ལྡན་པས་ཐུབ་པ་མིའི་སེངྒེ་དེ་དཔེར་ན་རི་དྭགས་ཀྱི་རྒྱལ་པོ་སེངྒེ་
ཡོན་ཏན་བཞི་དང་ལྡན་པས་རི་དྭགས་ཀྱི་ནང་ན་མི་འཇིགས་པ་བཞིན་དུ་འཁོར་གྱི་ཚོགས་ཀྱི་ནང་
-3 4 4 -



༣་པ་བཞས་
--
-
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
དུ་ནི་འཇིགས་པ་མི་མངའོ། །གཉིས་པ་ནི། ཤེས་བྱ་ཇི་ལྟ་བ་དང་ཇི་སྙེད་པ་ཀུན་མངོན་སུམ་དུ་
མཁྱེན་པས་ན་རང་གིས་དམ་བཅས་པ་ལ་དེ་ལྟར་མ་ཡིན་ནོ་ཞེས་རྒོལ་བ་ལ་སོགས་པའི་རྒྱུ་གང་
ལས་ཀྱང་འཇིགས་པ་མེད་པར་རྣམ་པར་གནས་སོ། །སྒྲིབ་གཉིས་ཕལ་ཆེར་དག་པའི་སེམས་
ཆེན་ས་བཅུ་པ་རྣམས་དང་ཡང་བདག་ཉིད་མི་མཉམ་སྟེ་ཆེས་ལྷག་པར་གཟིགས་པའི་ཕྱིར་ན་
གཞན་སུ་ལ་ཡང་ལྟོས་པ་མེད་དོ། །ཐུགས་ནི་ཆོས་ཐམས་ཅད་གསལ་བར་སྣང་ཡང་དེ་དག་ལ་མི་
གཡོ་བར་རྩེ་གཅིག་ཏུ་གནས་པའི་ཕྱིར་ན་བརྟན་པ་ཉིད་དོ། །མ་རིག་པའི་བག་ཆགས་ཀྱི་ས་ལས་
མཆོག་ཏུ་འདས་པའི་ཕྱིར་ན་ཡོན་ཏན་གྱི་རྩལ་དང་ལྡན་པའོ། ། །
གསུམ་པ་ནི། འཇིག་རྟེན་པ་དང་ཉན་ཐོས་དང་རང་དོན་མཐའ་གཅིག་ཏུ་སྤྱོད་པ་
རང་སངས་རྒྱས་དང་བློ་ལྡན་བྱང་ཆུབ་སེམས་དཔའ་དང་། རང་བྱུང་སངས་རྒྱས་རྣམས་རིམ་པ་
བཞིན་དུ་གོང་ནས་གོང་དུ་བློ་ཕྲ་བ་སྟེ་རྟོགས་དཀའ་བའི་ཕྱིར། དཔེ་འབྱུང་བ་རྣམ་པ་ལྔ་པོ་ཕྱི་མ་
ཕྱི་མ་ཕྲ་བ་དང་མཚུངས་པ་ཡིན་ལ། དེ་དག་ཀྱང་འཇིག་རྟེན་པ་ལ་སོགས་པ་དང་པོ་བཞི་པའི་
ཆོས་དེ་རྣམས་དང་གཞན་དང་ཐུན་མོང་བ་ཡིན་པས་ན་འཇིག་རྟེན་ཀུན་གྱི་ཉེར་འཚོའི་གནས་
ཡིན་པའི་ཕྱིར་ས་ཆུ་མེ་རླུང་རྣམས་སེམས་ཅན་རྣམས་ཀྱི་ཉེར་འཚོར་གྱུར་པ་དང་མཚུངས་སོ། །མ་
འདྲེས་པ་བཅོ་བརྒྱད་ནི། འཇིག་རྟེན་འཁོར་བ་དང་འཇིག་རྟེན་ལས་འདས་པ་མྱ་ངན་ལས་འདས་
པའི་མཚན་ཉིད་གཉིས་ལས་འདས་པས་ན་གཞན་དང་ཐུན་མོང་མ་ཡིན་ཏེ། ནམ་མཁའ་སྲབ་
དང༌། གཤེར་བ་ལ་སོགས་པའི་མཚན་ཉིད་ལས་འདས་པ་གཞན་དང་ཐུན་མོང་མ་ཡིན་པ་བཞིན་
ནོ༑ ༑ཡང་ན་སངས་རྒྱས་དེ་འཇིག་རྟེན་ཀུན་གྱི་ཉེར་འཚོ་ཡིན་པའི་ཕྱིར་རོ། །ས་ཆུ་མེ་རླུང་དག་
དང་མཚུངས་ལ། མཚན་ཉིད་གཉིས་ལས་འདས་པས་ན་ནམ་མཁའ་བཞིན་ཞེས་གཉིས་ཀ་
སངས་རྒྱས་ཀྱི་དཔེར་བྱའོ། །གསུམ་པ་དོན་བསྡུ་བ་ནི། ཡོན་ཏན་སུམ་ཅུ་རྩ་གཉིས་དང་དེ་དག་ནི་
ཆོས་སྐུས་རབ་ཏུ་ཕྱེ་བ་ཡིན་ཏེ། དཔེར་ན་ནོར་བུ་རིན་ཆེན་གྱི་འོད་གསལ་བ་དང་། མདོག་དང་
--
- 3
4
5 -



སྒོ
ར
，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
དབྱིབས་རྣམས་ནོར་བུ་ལས་དབྱེར་མེད་དུ་ལྡན་པ་བཞིན་དུ། དེ་དག་ཀྱང་ཆོས་སྐུ་ལ་དབྱེ་བ་མེད་
པར་གནས་པའི་ཕྱིར་རོ། ། །
གཉིས་པ་རྣམ་སྨིན་གྱི་ཡོན་ཏན་གྱི་ཆོས་མཐུན་ནི། མཐོང་ན་གདུལ་བྱའི་ཡིད་ཚིམ་
པར་བྱེད་པའི་རྣམ་སྨིན་གྱི་ཡོན་ཏན་གང་ཡིན་པ་མཚན་སུམ་ཅུ་རྩ་གཉིས་ཞེས་བྱ་བ་དེ་དག་ནི་
སྤྲུལ་པའི་སྐུ་དང༌། ཐེག་ཆེན་གྱི་ཆོས་ལ་རྫོགས་པར་ལོངས་སྤྱོད་པའི་སྐུ་སྟེ། གཟུགས་ཀྱི་སྐུ་
གཉིས་ལ་བརྟེན་ནོ། །སྐུ་གཉིས་པོ་ཇི་ལྟ་བུ་ཞེ་ན། གདུལ་བྱ་སྤྲུལ་སྐུ་དང་ལོངས་སྐུ་མཐོང་བའི་
གེགས་སུ་གྱུར་པའི་སྒྲིབ་པས་དག་པའི་ཁྱད་པར་ལས་སངས་རྒྱས་ལ་རིང་བ་བྱིས་པ་དང་ཉན་
རང་རྣམས་ལ་འཇིག་རྟེན་གྱི་ཁམས་སྣ་ཚོགས་སུ་སྤྲུལ་སྐུ་མཚན་དང་དཔེ་བྱད་དང་ལྡན་པ་སྣང་བ་
ནི༑ དཔེར་ན་ཆུ་ནང་གི་ཟླ་བའི་གཟུགས་བརྙན་སྣང་བ་བཞིན་དུ་ལོངས་སྐུའི་གཟུགས་བརྙན་
སྣང་བ་ཡིན་ནོ། །སངས་རྒྱས་ལ་ཉེ་བ་བྱང་སེམས་འཕགས་པ་རྣམས་ལ་རྒྱལ་བ་ལོངས་སྐུའི་
འཁོར་གྱི་དཀྱིལ་འཁོར་དུ་མཚན་དཔེ་དང་ལྡན་པའི་སྐུ་སྣང་བ་ནི། དཔེར་ན་ནམ་མཁའི་དཀྱིལ་
གྱི་ཟླ་བའི་གཟུགས་བཞིན་དུ་ལོངས་སྐུའི་གཟུགས་དངོས་ཡིན་ཏེ། དེ་ལྟར་གཟུགས་སྐུ་དེ་མཐོང་
བའི་ཚུལ་ནི་རྣམ་པ་གཉིས་ཡིན་ནོ། །ཡོན་ཏན་གྱི་སྐབས་བཤད་ཟིན་ཏོ།། །།
༈ ཕྲིན་ལས་ལ་གཉིས་ཏེ། ཕྲིན་ལས་ལྷུན་གྱིས་གྲུབ་ཅིང་རྒྱུན་མི་ཆད་པར་བསྟན་
པ་དང་། དཔེའི་སྒོ་ནས་དེ་ལ་མོས་པ་བསྐྱེད་པའོ། །དང་པོ་ལ་གཉིས་ཏེ། བཤད་བྱ་དགོད་པ་དང་།
དེ་བཤད་པའོ། །དང་པོ་ལ་གཉིས་ཏེ། ལྷུན་གྱིས་གྲུབ་པ་དང༌། རྒྱུན་མི་ཆད་པའོ། །དང་པོ་ནི།
གདུལ་བྱ་སེམས་ཅན་གྱི་ཁམས་རྣམས་དང་གདུལ་བྱ་དེ་དག་འདུལ་བའི་ཐབས་ཕར་ཕྱིན་དྲུག་གི་
ཆོས་སྟོན་པ་ལ་སོགས་པ་དང་། གདུལ་བྱའི་ཁམས་ཀྱི་རྒྱུད་ལ་བསྒྲུབ་པར་བྱ་བ་གདུལ་བྱ་ལ་བྱ་
བའི་ལས་མངོན་མཐོ་ངེས་ལེགས་དང༌། གདུལ་བྱ་དེ་གང་ན་ཡོད་པའི་ཡུལ་དང་། གང་གི་ཚེ་
འདུལ་བའི་དུས་སུ་གཤེགས་པ་ལ་ཁྱབ་བདག་དེ་དུས་རྟག་ཏུ་འབད་རྩོལ་ལ་མ་ལྟོས་པར་ལྷུན་
- 3 4 6 -



，
ཟླ་
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡
གྱིས་གྲུབ་པར་འཇུག་གོ །གཉིས་པ་ནི། རྒྱུ་ཡོན་ཏན་རིན་ཆེན་མཆོག་གི་ཚོགས་དང་ལྡན་པའི་ས་
བཅུའི་ཡེ་ཤེས་ཀྱི་ཆུའི་རྒྱ་མཚོ་དང་། བསོད་ནམས་དང་ཡེ་ཤེས་ཀྱི་ཚོགས་གཉིས་ཉི་འོད་ཅན་གྱི་
རྒྱུའི་ཐེག་པ་ལ་ལམ་མ་ལུས་པ་ངེས་པར་བསྒྲུབས་ཏེ། དེ་ལས་འབྲས་བུ་བྱང་ཆུབ་ཆེན་པོ་མཐའ་
དང་དབུས་མེད་པས་ཟབ་ཅིང་། རྒྱ་ཆེ་བ་ནམ་མཁའ་ལྟར་ཤེས་བྱ་ཀུན་ལ་ཁྱབ་པ་ཞིག་འབྱུང་ངོ༌།།
དེ་སུ་ལ་ཡོད་ཅེ་ན། སངས་རྒྱས་ཉིད་ཀྱི་ཁམས་ནི་དང་པོ་ཉིད་ནས་ཡོན་ཏན་རིན་པོ་ཆེ་དྲི་མ་མེད་
པ་རྣམས་ཀྱི་གཏེར་དུ་གྱུར་པ་ཡིན་ལ། དེ་ནི་སེམས་ཅན་ཀུན་ལ་ཁྱད་མེད་དུ་ཡོད་པར་རྣམ་པར་
གཟིགས་ནས་དེ་མངོན་དུ་གྱུར་པར་བྱ་བའི་དེ་ལ་སྒྲིབ་པར་བྱེད་པའི་ཉོན་མོངས་པ་དང་ཤེས་བྱའི་
སྒྲིབ་པའི་སྤྲིན་གྱི་དྲ་བ་སངས་རྒྱས་རྣམས་ཀྱི་ཐུགས་རྗེའི་རླུང་གིས་རྣམ་པར་གཏོར་ཞིང་འཐོར་
བར་མཛད་དོ། ། །
གཉིས་པ་ལ་གཉིས་ཏེ། ལྷུན་གྱིས་གྲུབ་པ་དང༌། རྒྱུན་མི་ཆད་པའོ། །དང་པོ་ལ་
གཉིས་ལས། མདོར་བསྟན་པ་ནི། གདུལ་བྱ་གང་གིས་འདུལ་བའི་ཐབས་གང་གིས་འདུལ་བའི་
བྱ་བའི་ལས་གང་ཞིག་ཡུལ་གང་དུ་དུས་གང་གི་ཚེ་མཛད་ཀྱང་ལྔ་པོ་དེའི་རྣམ་པར་རྟོག་པ་སྐྱེ་བ་
མེད་པའི་ཕྱིར་ཐུབ་པ་རྟག་ཏུ་འབད་པ་མེད་ཅིང་ལྷུན་གྱིས་གྲུབ་པར་མཛད་པ་རྣམས་མཛད་པ་
ཡིན་ནོ། །རྒྱས་པར་བཤད་པ་ནི། གདུལ་བར་བྱ་བའི་སེམས་ཅན་གྱི་ཁམས་ལྷ་དང་མི་ལ་སོགས་
པ་གང་ཞིག་འདུལ་བའི་ཐབས་སྐུ་གསུང་ཐུགས་ཀྱི་ཕྲིན་ལས་མང་པོ་གང་དང་གང་དག་གིས་
གདུལ་བྱའི་བྱ་བ་མངོན་མཐོ་དང་ངེས་ལེགས་ལ་སོགས་པ་གང་ཡུལ་གང་དུ་དུས་གང་གི་ཚེ་
མཛད་པའི་ཡུལ་དང་དུས་ལ་སོགས་པ་དེ་དག་ལ་མི་རྟོག་བཞིན་དུ་མཛད་པ་ལྷུན་གྲུབ་ཏུ་འཇུག་གོ།
གཉིས་པ་ལ་གསུམ་སྟེ། བསྟན། བཤད། བསྡུ་བའོ། །དང་པོ་ནི། ངེས་འབྱིན་དེའི་
རྟོན་པ་དང་། །དེ་འབྲས་དེའི་ཡོངས་འཛིན་དང་། །དེ་སྒྲིབ་དེ་གཅོད་རྐྱེན་ལ་ནི། །རྣམ་པར་རྟོག་
པ་མེད་ཕྱིར་རོ། །ཞེས་སོ། །གཉིས་པ་ལ་གསུམ་སྟེ། དོན་དང༌། དཔེ་དང་། ཆོས་མཐུན་སྦྱར་
- 3 4 7 -



ས
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བའོ། །དང་པོ་ལ། ཁམས་རང་བཞིན་གྱིས་རྣམ་པར་དག་པ་དེ་སྤང་བྱ་ལས་སམ་འབྲས་བུའི་
སར་ངེས་པར་འབྱིན་པར་བྱེད་པ་ས་བཅུ་སྟེ། ཐབས་བསོད་ནམས་དང་ཤེས་རབ་ཡེ་ཤེས་ཀྱི་
ཚོགས་གཉིས་དག་ནི་དེ་དྲི་མ་དང་བྲལ་བའི་ཡོན་ཏན་རྣམས་ཀྱི་བརྟེན་པའི་རྒྱུའོ། །རྒྱུ་ས་ལམ་དེ་
དག་གི་འབྲས་བུ་བྱང་ཆུབ་མཆོག་དག་པ་གཉིས་ལྡན་ཡིན་ཏེ་བྱང་ཆུབ་རང་བཞིན་གྱིས་དག་པ་དེ་
གློ་བུར་གྱི་དྲི་མ་དང་བཅས་པ་ནི་སེམས་ཅན་ཐམས་ཅད་ཀྱི་རྒྱུད་ལ་ཡོངས་སུ་འཛིན་ནོ། །བྱང་
ཆུབ་དེའི་ཡོན་ཏན་ལ་སྒྲིབ་པར་བྱེད་པ་ནི་མཐའ་ཡས་པའི་ཉོན་མོངས་པ་དང༌། ཉེ་བའི་ཉོན་
མོངས་པ་དང་། ཤེས་བྱའི་སྒྲིབ་པ་དང་། དེ་དག་གི་བག་ཆགས་ཏེ་ས་བོན་རྣམས་སོ། །དུས་ཀུན་
ཏུནི་སྒྲིབ་པ་དེ་དག་འཛོམས་པའི་རྐྱེན་ནི་ཐུགས་རྗེ་ཆེན་པོ་ཡིན་ནོ། །
གཉིས་པ་ནི། གནས་དྲུག་འདི་རྣམས་གོ་རིམ་བཞིན། །རྒྱ་མཚོ་ཉི་མ་ནམ་མཁའ་
གཏེར། །སྤྲིན་དང་རླུང་བཞིན་ཤེས་པར་བྱ། །ཞེས་སོ། །གསུམ་པ་ནི། ས་བཅུའི་གནས་སྐབས་
ཀྱི་ཡེ་ཤེས་ཀྱི་ཆུ་དང་། ཞིང་བརྒྱ་གཡོ་བ་ལ་སོགས་པ་ཡོན་ཏན་རིན་ཆེན་རྣམས་དང་ལྡན་པའི་
ཕྱིར་ས་བཅུ་པོ་རྣམས་ནི་རྒྱ་མཚོ་ཆེན་པོ་བཞིན་ནོ། །སེམས་ཅན་ཐམས་ཅད་ཀྱི་ཕན་བདེའི་ལོ་
ཏོག་གི་ཉེ་བར་འཚོ་བའི་རྒྱུ་ཡིན་པའི་ཕྱིར་ཚོགས་གཉིས་དག་ནི་ཉི་མ་བཞིན་ནོ། །རྒྱ་ཆེ་ཞིང་
མཐའ་དབུས་མེད་པའི་ཕྱིར་བྱང་ཆུབ་ནམ་མཁའི་ཁམས་བཞིན་ནོ། །ཡང་དག་པར་རྫོགས་པའི་
སངས་རྒྱ་ཀྱི་ཆོས་ཉིད་རང་བཞིན་གྱིས་རྣམ་པར་དག་པ་དེ་མི་མངོན་པར་ཡོད་པའི་ཕྱིར་སེམས་
ཅན་གྱི་ཁམས་ནི་རིན་པོ་ཆེའི་གཏེར་དང་འདྲའོ། །གློ་བུར་བ་ཡིན་པ་དང་སེམས་ཅན་གྱི་ཁམས་
ལ་ཁྱབ་པ་དང་། རང་བཞིན་གྱིས་མ་གྲུབ་པའི་ཕྱིར་ཁམས་དེ་ལ་སྒྲིབ་པར་བྱེད་པའི་ཉོན་མོངས་
པ་དང་ཤེས་བྱའི་སྒྲིབ་པ་ནི་སྤྲིན་ཚོགས་བཞིན་ནོ། །སྒྲིབ་གཉིས་ཀྱི་སྤྲིན་དེ་འཐོར་བར་ཉེ་བར་
གནས་པའི་ཕྱིར་ཐུགས་རྗེ་མི་ཟད་པ་སྟེ་ཆེན་པོ་ནི་རླུང་དང་འདྲའོ། །ཡང་ན་མི་ཟད་པ་དཔེའི་ཁྱད་
ཆོས་སུ་སྦྱར་རོ། །གསུམ་པ་ནི། རྒྱུ་ས་བཅུ་དང་ཚོགས་གཉིས་ཕུན་སུམ་ཚོགས་པའི་གཞན་གྱི་
་
– 3 4
8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དབང་གིས་ངེས་པར་འབྱུང་བ་དང་། འབྲས་བུ་བྱང་ཆུབ་ཐོབ་པ་ན་སེམས་ཅན་ཐམས་ཅད་ལ་
ཁམས་ཡོད་པར་རྟོགས་ནས་བདག་དང་སེམས་ཅན་མཚུངས་པར་གཟིགས་པ་དང་། ཡུལ་
སེམས་ཅན་ལ་མཐའ་མེད་པས་དེ་དག་གི་སྒྲིབ་པ་སེལ་བའི་མཛད་པ་ཡོངས་སུ་མ་རྫོགས་པའི་
ཕྱིར་འཁོར་བ་ཇི་སྲིད་གནས་ཀྱི་བར་དུ་སངས་རྒྱས་ཀྱི་མཛད་པ་རྒྱུན་མི་ཆད་དོ། །
དེ་ལ་མོས་པ་བསྐྱེད་པ་ལ་གསུམ་སྟེ། བསྟན། བཤད། བསྡུ་བའོ། །དང་པོ་ནི། སྐུ་
བརྒྱ་བྱིན་གྱི་གཟུགས་དང་། གསུང་ལྷའི་རྔ་དང་། ཐུགས་སྤྲིན་དང༌། སྤྲུལ་པ་ཚངས་པ་དང་། ཡེ་
ཤེས་སྤྲོ་བ་ཉི་མ་དང་། ཐུགས་ཀྱི་གསང་བ་ནོར་བུ་རིན་པོ་ཆེ་བཞིན་དང་། དེ་བཞིན་གཤེགས་
པའི་གསུང་གི་གསང་བ་སྒྲ་སྙན་བཞིན་དང་། སྐུའི་གསང་བ་ནམ་མཁའ་དང་ཐུགས་རྗེ་ཆེན་པོ་ནི་
ས་ཆེན་པོ་བཞིན་ནོ། །རྒྱས་པར་བཤད་པ་ལ་མདོར་བསྟན་གྱི་གོ་རིམ་བཞིན་དུ་དགུ་ལས། དང་
པོ་སྐུ་བརྒྱ་བྱིན་དང་འདྲ་བ་ལ་གཉིས་ཏེ། རྣམ་རྟོག་མེད་པ་དང་། སྐྱེ་འགག་མེད་པའོ། །དང་པོ་ལ་
གཉིས། དཔེ་དང༌། དོན་ནོ། །དང་པོ་ལ་གསུམ་སྟེ། ས་གཞི་དག་པ་ལ་ལྷའི་གཟུགས་བརྙན་
མཐོང་བ། དེས་རྐྱེན་བྱས་ནས་ལྷར་སྐྱེ་བ། གཟུགས་བརྙན་ལ་རྟོག་པ་མེད་ཀྱང་གཞན་དོན་དུ་
འགྱུར་ཚུལ་ལོ། །དང་པོ་ནི། ཇི་ལྟར་ཏེ་དཔེར་ན་འཛམ་བུའི་གླིང་གི་ས་སྟེང་འདི་བེཌཱུརྱ་དག་པའི་
རང་བཞིན་དུ་གྱུར་ཏེ་ས་དེ་དག་ཅིང་དྭངས་པའི་ཕྱིར་དེར་ལྷའི་དབང་པོ་བརྒྱ་བྱིན་འཁོར་ལྷའི་བུ་
མོའི་ཚོགས་དང་བཅས་ཤིང་གནས་ཏེ་རྣམ་པར་རྒྱལ་བའི་ཁང་བཟངས་དང་ལྷ་གནས་དེ་ལས་
གཞན་པ་དགའ་ཚལ་དང་འདྲེས་ཚལ་ལ་སོགས་པ་དག་དང་ལྷ་དེའི་གཞལ་ཡས་ཁང་སྣ་ཚོགས་
དང་ལྷ་རྫས་ཀྱི་དངོས་པོ་རྣམ་པ་མང་པོ་དེ་འཛམ་བུའི་གླིང་པ་རྣམས་ཀྱིས་མཐོང་ངོ་། །
གཉིས་པ་ནི། གཟུགས་བརྙན་མཐོང་བ་དེ་ནས་འཛམ་བུའི་གླིང་གི་སྐྱེས་པ་དང་།
བུད་མེད་ལ་སོགས་པའི་ཚོགས་པའི་སྟེང་ན་གནས་པ་རྣམས་ཀྱིས་གཟུགས་བརྙན་སྣང་བ་དེ་འདྲ་
མཐོང་བར་གྱུར་པ་དེ་ཡིས་རྐྱེན་བྱས་དེས་ཀྱང་རིང་པོར་མི་ཐོགས་པར་ལྷའི་དབང་པོ་འདི་འདྲ་བ་
-3 4 9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་པར་ཕྱིན་འགྲེལ་སྐོར།
ཐོབ་པར་གྱུར་ཅིག་ཅེས་དེ་འདྲའི་སྨོན་ལམ་འདེབས་པར་བྱེད་ཅིང་ལྷའི་དབང་པོ་དེ་ཐོབ་པར་བྱ་
བའི་དོན་དུ་སྦྱིན་པ་དང་ཚུལ་ཁྲིམས་ལ་སོགས་པའི་དགེ་བ་ཡང་དག་པར་བླངས་ཏེ་གནས་པར་
འགྱུར་ན་སེམས་ཅན་དེ་དག་གིས་འདི་ནི་བརྒྱ་བྱིན་གྱི་གཟུགས་བརྙན་སྣང་བ་ཙམ་ཡིན་གྱི། ལྷར་
བདེན་པ་མེད་དོ་ཞེས་དེ་ལྟ་བུར་ཤེས་པ་མེད་ཀྱང་སེམས་ཅན་དེ་དག་དགེ་བའི་ལས་དེས་ནི་ས་
སྟེང་ནས་འཕོ་ སྟེ་ལྷར་སྐྱེ་བར་འགྱུར་རོ། །གསུམ་པ་ནི། བཻཌཱུརྱའི་ས་གཞི་ལ་སྣང་བའི་ལྷའི་
གཟུགས་བརྙན་དེ་ནི་ཤིང་ཏུ་ཡང་རྟོག་པ་མེད་ཅིང་འདི་ལྟར་བྱའོ་སྙམ་པའི་གཡོ་བ་མེད་ཀྱང་དེ་ལྟ་
མོད་ཀྱི་འོན་ཀྱང་སའི་སྟེང་ན་སེམས་ཅན་ལྷར་སྐྱེ་བར་འགྱུར་བའི་དོན་ཆེན་པོའི་རྒྱུ་ཉིད་ཀྱིས་ཉེ་
བར་གནས་སོ། །
དོན་ལ་བཞི་སྟེ། སེམས་དག་པ་ལ་སངས་རྒྱས་ཀྱི་གཟུགས་བརྙན་སྣང་བ་དང་།
དེ་སངས་རྒྱས་ཀྱི་རྒྱུར་འགྱུར་བ་དང་། སངས་རྒྱས་ཀྱི་གཟུགས་བརྙན་ལ་རྟོག་པ་མེད་ཀྱང་གཞན་
དོན་བྱེད་པ་དང་། གཟུགས་སྐུ་མཐོང་བ་ལ་བརྟེན་ནས་ཆོས་སྐུ་མཐོང་བའི་ཚུལ་ལོ། །དང་པོ་ནི།
དཔེ་དེ་བཞིན་དུ་དད་པ་ལ་སོགས་པའི་ཡོན་ཏན་ཡང་དང་ཡང་དུ་བསྒོམས་པའི་སྟོབས་ཀྱིས་དད་
སོགས་དེ་དག་མ་དད་པ་ལ་སོགས་པའི་དྲི་མ་མེད་པ་ཅན་གྱི་རང་གི་སེམས་ལ་སྣང་བའི་རྫོགས་
པའི་སངས་རྒྱས་ཀྱི་སྐུ་མཚན་དང་དཔེ་བྱད་དང་ལྡན་པ། འཆག་པ་དང་ནི་བཞེངས་པ་དང༌།
བཞུགས་པ་དང་ནི་གཟིམས་པ་དང༌། གྲོང་ཁྱེར་དུ་གཤེགས་པ་ལ་སོགས་པའི་སྤྱོད་ལམ་སྣ་
ཚོགས་མཛད་པ་ཅན། ཞི་བའི་ཆོས་ནི་གསུང་བ་དང་། མི་གསུང་མཉམ་པར་བཞག་གྱུར་པ། ཆོ་
འཕྲུལ་རྣམ་པ་སྣ་ཚོགས་དག་སྟོན་པར་མཛད་པ་གཟི་མདངས་ཆེན་པོ་ཅན། དེ་སེམས་ཅན་རྒྱུད་
དག་པ་དེ་རྣམས་ཀྱིས་མཐོང་བར་འགྱུར་རོ། །གཉིས་པ་ནི། སངས་རྒྱས་ཀྱི་གཟུགས་དེ་མཐོང་
ནས་ཀྱང་དེ་ལྟ་བུའི་སངས་རྒྱས་ཐོབ་པར་འདོད་པའི་བསམ་པ་དང་ལྡན་པའི་རྒྱུས་སངས་རྒྱས་
ཉིད་དེ་ཐོབ་པར་བྱ་བའི་ཕྱིར་དེའི་རྒྱུ་ཕ་རོལ་ཏུ་ཕྱིན་པ་དྲུག་ལ་རབ་ཏུ་སྦྱོར་རོ། །དེ་ལྟར་སངས་
- 3 5 () -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
རྒྱས་དེའི་རྒྱུ་བསམ་སྦྱོར་གཉིས་པོ་དེ་ཡང་དག་པར་བླངས་ནས་ནི་འབྲས་བུ་འདོད་པའི་གོ་འཕང་
སངས་རྒྱས་དེ་ཐོབ་པར་བྱེད་དོ། ། །
གསུམ་པ་ནི། རང་སེམས་ལ་སྣང་བའི་སངས་རྒྱས་ཀྱི་གཟུགས་དེ་ནི་ཤིན་ཏུ་ཡང་སྣང་
བ་དང་། དོན་བྱའོ་སྙམ་པའི་རྟོག་པ་མེད་ཅིང་ཆོས་སྐུ་ལས་གཡོ་བ་མེད་པ་ཉིད་ཡིན་པ་དེ་ལྟ་ན་
ཡང་འཇིག་རྟེན་ན། དོན་ཆེན་པོས་ནི་ཉེ་བར་གནས་སོ། །བཞི་པ་ནི། སངས་རྒྱས་ཀྱི་གཟུགས་
འདི་ནི་རང་གི་སེམས་ཉིད་སངས་རྒྱས་ཀྱི་གཟུགས་སུ་སྣང་བ་ཡིན་ནོ་ཞེས་སོ་སོའི་སྐྱེ་བོས་མི་
ཤེས་མོད་ཀྱི་དེ་ལྟ་ན་ཡང་སངས་རྒྱས་ཀྱི་གཟུགས་མཐོང་བ་དེ་མཐོང་བ་པོ་དེ་དག་ཉིད་ལ་དོན་
ཡོད་པར་འགྱུར་ཏེ། འདི་ལྟར་གཟུགས་དེ་མཐོང་བ་ལ་བརྟེན་ནས་རིམ་གྱིས་ཚོགས་བསགས་ཏེ་
ལམ་ཐེག་པ་ཆེན་པོ་འདི་ལ་གནས་པ་རྣམས་ཀྱིས་རང་གི་ནང་གི་སེམས་ཀྱི་ཆོས་ཉིད་དོན་དམ་
པའི་ཆོས་ཀྱི་སྐུ་ནི་ཡེ་ཤེས་ཀྱི་མིག་གིས་མཐོང་བར་འགྱུར་རོ། །གཉིས་པ་སྐྱེ་འགག་མེད་པ་ལ་
གཉིས་ཏེ། དཔེ་དང༌། དོན་ནོ། །དང་པོ་ལ་གཉིས་ཏེ། སྐྱེ་འགག་ཏུ་སྣང་བའི་ཚུལ། སྣང་བའི་
བྱེད་པ་པོའོ། །དང་པོ་ནི། ཇི་ལྟར་ས་ཆེན་པོ་འདི་ཀུན་ཉམ་ངའི་གནས་གཞན་གཅོང་རོང་ལ་
སོགས་པ་དང་བྲལ་ཞིང་། རང་བཞིན་གྱིས་དྲི་མ་མེད་པའི་བེཌཱུརྱའོ། །གསལ་ཞིང་མཛེས་པ་ནོར་
བུ་རིན་པོ་ཆེའི་ཡོན་ཏན་ཐམས་ཅད་དང་ལྡན་པ་ལ་རྡུལ་ལ་སོགས་པའི་དྲི་མ་དང་བྲལ་བའི་
དཔལ་དང་ལྡན་པའི་སའི་སྟེང་ནི་ངོས་མཉམ་པར་གྱུར་ཏེ་དེ་ལྟར་ས་དེ་དག་པའི་ཕྱིར་དེར་ནི་ལྷའི་
བདག་པོའི་གནས་ཀྱི་ཚོགས་དང་ལྷའི་དབང་པོ་དང་དེའི་འཁོར་གྱི་ལྷའི་ཚོགས་ལ་སོགས་པའི་
གཟུགས་བརྙན་ཤར་ཏེ་འགགས་པའི་ཚུལ་ཡང་རིམ་གྱིས་ས་དེའི་ཡོན་ཏན་དེ་དག་དང་བྲལ་བའི་
ཕྱིར་གཟུགས་བརྙན་དེ་ནི་སླང་ཡང་མི་སྣང་བར་འགྱུར་རོ། །གཉིས་པ་ནི། བརྒྱ་བྱིན་དེའི་དངོས་
པོ་ཐོབ་པར་བྱ་བའི་ཕྱིར་དེའི་རྒྱུ་བསྙེན་གནས་དང་། བདེན་པར་སྨྲ་བ་དང་། མི་ཁྲོ་བ་ལ་སོགས་
པའི་བརྟུལ་ཞུགས་དང་། ལོངས་སྤྱོད་ངེས་པར་སྦྱིན་པ་དང་། སོགས་པས་བསྒོམས་པས་བསྡུས་
པས་བསས་
- 3 5 1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཏེ་དེ་དག་ལ་སྤྱོད་པའི་བུད་མེད་དང་སྐྱེས་པ་ལ་སོགས་པའི་ཚོགས་ལྷར་སྐྱེ་བར་སྨོན་པའི་སེམས་
ཀྱིས་གཟུགས་བརྙན་དེ་དག་ལ་མེ་ཏོག་ལ་སོགས་པ་འཐོར་ཞིང་ཐལ་མོ་སྦྱར་ཏེ་སྨོན་ལམ་
འདེབས་པ་ལྟར་ཞེས་སོ། །
དོན་ལ་གསུམ་སྟེ། སྐུ་གཟུགས་སྣང་བའི་བྱེད་པ། རྐྱེན་སྐུ་གཟུགས་སྣང་བའི་ཚུལ།
སེམས་ཀྱི་དབང་གིས་སྐྱེ་འགག་དུ་སྣང་བའོ། །དང་པོ་ནི། གཟུགས་བརྙན་འཆར་བའི་གེགས་སུ་
གྱུར་པའི་དྲི་མས་དག་པའི་བཻཌཱུརྱའི་ས་གཞི་དང་འདྲ་བར་གཟུགས་སྐུ་མཐོང་བའི་གེགས་སུ་གྱུར་
པའི་སྒྲིབ་པས་དག་པའི་རང་གི་སེམས་ལ་སྣང་བའི་ཐུབ་པའི་དབང་པོ་དེ་ལྟ་བུ་ཐོབ་པར་བྱ་བའི་
ཕྱིར་དུ་སངས་རྒྱས་ལ་རབ་ཏུ་དགའ་བའི་སེམས་དང་ལྡན་པའི་རྒྱལ་བའི་སྲས་པོ་རྣམས་ཀྱང་མི་
རྣམས་ལྷ་ཐོབ་པར་སྨོན་པ་དེ་བཞིན་དུ་སངས་རྒྱས་ཐོབ་པར་བྱ་བའི་ཕྱིར་བྱང་ཆུབ་ཏུ་སེམས་རབ་
ཏུ་སྐྱེད་པར་བྱེད་དོ། ། །
གཉིས་པ་ནི། ཇི་ ལྟར་བཻཌཱུརྱའི་ ས་ གཞི་ གཙང་མ་ལ། ལྷའི་དབང་པོའི་ ལུས ཀྱི་
གཟུགས་བརྙན་སྣང་བ་ལྟར། དེ་བཞིན་དུ་འགྲོ་བའི་སེམས་ཀྱི་ས་གཞི་གཙང་མ་ལ། ཐུབ་པའི་
དབང་ པོ་ ལོངས་སྐུའི་ གཟུགས་བརྙན་འཆར་ རོ། །གསུམ་པ་ནི། འགྲོ་བར་སངས་རྒྱས་ཀྱི་
གཟུགས་བརྙན་འཆར་བ་ནི་མ་དད་པ་ལ་སོགས་པའི་རྟོགས་པ་མེད་པའི་རང་གི་སེམས་ཀྱི་དབང་
དང༌། ནུབ་སྟེ་མི་སྣང་བ་ནི་རྙོགས་པ་དང་བཅས་པའི་རང་གི་སེམས་རབ་ཏུ་འཇུག་པའི་དབང་
གིས་འཇུག་པ་སྟེ་འབྱུང་བ་ཡིན་ནོ། །ཇི་ལྟར་འཇིག་རྟེན་དག་ན་གཟུགས་བརྒྱ་སྦྱིན་གྱི་གཟུགས་
བརྙན་འཆར་ནུབ་ཏུ་སྣང་བ་དེ་བརྒྱ་བྱིན་སྐྱེས་པ་དང་ཞིག་པ་མ་ཡིན་པ་ལྟར་དེ་བཞིན་དུ་གདུལ་
བྱའི་སེམས་ལ་གཟུགས་སྐུ་སྣང་བ་དང་མི་སྣང་བ་ལྟར་ཡོད་པ་དང་ཞིག་པ་སྟེ་མེད་པར་སོང་བ་
ཡིན་ཞེས་དེ་ལྟར་མི་ལྟའོ། །
གཉིས་པ་གསུང་ལྷའི་རྔ་དང་འདྲ་བ་ལ་གསུམ་སྟེ། ཆོས་ཀྱི་རྔ་དང་མཚུངས་པ། ལྷ་
-35 2 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
རྫས་ཀྱི་སིལ་སྙན་གཞན་དང་མི་མཚུངས་པ། རྒྱུད་དག་པ་ལ་ལྟོས་པའོ། །དང་པོ་ལ་གཉིས་ཏེ།
བག་མེད་པ་ལས་སྐྱོབ་པ་དང་། འཇིགས་པ་ལས་སྐྱོབ་པའོ། །དང་པོ་ལ་གསུམ་སྟེ། དཔེ་དོན་སོ་
སོར་བཤད་པ། སྒྲ་ཐོས་པའི་རྒྱུ། ཐོས་པའི་བྱེད་པའོ། །དང་པོ་དཔེ་ནི། ཇི་ལྟར་ལྷའི་ནང་ན་ལྷ་
རྣམས་ཀྱི་སྔོན་གྱི་དཀར་པོ་དགེ་བའི་ལས་ཀྱི་མཐུ་ཡིས་གྲུབ་པའི་རྔ་བོ་ཆེ་ཆོས་ཀྱི་སྒྲ་ཞེས་བྱ་བ་
ཞིག་ཁང་བཟངས་རྣམ་པར་རྒྱལ་བྱེད་ཀྱི་བར་སྣང་ལ་འདུག་སྟེ། དེས་སྐྱེས་བུས་བརྡུང་བ་ལ་
སོགས་པའི་འབད་རྩོལ་དང་། སྒྲ་འབྱུང་བའི་གནས་རྐན་དང་ལྕེ་ལ་སོགས་པ་དང་། ངའོ་སྙམ་
པའི་ཡིད་དང་གཟུགས་དང་སྒྲ་བསྒྲག་པར་བྱའོ་སྙམ་པའི་རྣམ་པར་རྟོག་པ་མེད་བཞིན་དུ་འདུས་
བྱས་མི་རྟག་པ་དང་། ཟག་བཅས་སྡུག་བསྔལ་བ་དང་། ཆོས་བདག་མེད་པ་དང༌། མྱ་ངན་ལས་
འདས་པ་ཞི་བར་སྟོན་པའི་སྒྲ་ཡིས་འདོད་ཡོན་གྱི་དབང་གིས་བག་མེད་པར་གྱུར་པའི་ལྷ་རྣམས་
ཐམས་ཅད་ཡང་དང་ཡང་དུ་ཆོས་ཀྱི་རྔ་དེས་བག་ཡོད་པ་ལ་ནི་བསྐུལ་བར་བྱེད་དེ། དཀོན་མཆོག་
ཏ་ལ་ལའི་གཟུངས་ལས། ལྷ་ལ་སྐུལ་མ་འདེབས་པ་ལྷ་ཡི་རྔ། །ལྷ་ལས་རྣམ་པར་སྨིན་པས་གྲུབ་
པར་འགྱུར། །ལྷག་རྣམས་བག་མེད་གནས་པར་ཤེས་གྱུར་ནས། །རྔ་དེས་ནམ་མཁའ་ལ་ནི་སྒྲ་
སྒྲོག་སྟེ། །འདོད་པ་རྣམས་ནི་མི་རྟག་ཐེར་ཟུག་མིན། །ཐ་ཤལ་མི་བརྟན་ལྷུ་བའི་ངོ་བོ་ཉིད། །སྒྱུ་
མ་སྨིག་རྒྱུ་ཆུ་ཟླ་མཚུངས་ཤིང་འདྲ། །སྲིད་པ་ཐམས་ཅད་རྨི་ལམ་སྤྲིན་དང་མཚུངས། །བག་མེད་
ཐམས་ཅད་སྒྲ་བཅས་མྱ་ངན་ཅན། །ཞེས་པ་ལ་སོགས་པ་སྒྲོགས་པར་གསུངས་པ་བཞིན་ནོ།།
དོན་ནི། དེ་བཞིན་དུ་ཁྱབ་བདག་ཀྱང་ཆོས་གསུང་བའི་འབད་རྩོལ་ལ་སོགས་པ་ལྔ་དང་བྲལ་ཡང་
གདུལ་བྱར་གྱུར་པའི་འགྲོ་བ་མ་ལུས་པ། སངས་རྒྱས་ཀྱི་གསུང་གིས་ཁྱབ་པར་མཛད་དེ། སྐལ་
བ་དང་ལྡན་པ་རྣམས་ལ་རང་རང་གི་སྐལ་བ་དང་མཐུན་པར་ཆོས་སྟོན་ཏོ། །
གཉིས་པ་ནི། ཇི་ལྟར་ལྷའི་ནང་ན་ལྷ་རྣམས་ཀྱི་རྔ་བོ་ཆེའི་སྒྲ་དེ་ལྷ་རྣམས་ཀྱི་རང་གི་
ལས་ལས་བྱུང་པ་དེ་བཞིན་དུ་འཇིག་རྟེན་ན་ཐུབ་པ་སངས་རྒྱས་ཀྱི་ཆོས་གསུང་བའང་གདུལ་བྱ་
L，
-35 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
རང་གི་བསོད་ནམས་ཀྱི་ལས་ལས་བྱུང་པ་ཡིན་ནོ། །གསུམ་པ་ནི། སྐྱེས་བུའི་འབད་པ་དང་འབྱུང་
བའི་གནས་དང་ལུས་དང་སེམས་དང་བྲལ་བའི་རྔ་སྒྲ་དེ་ཇི་ལྟར་ལྷ་རྣམས་ལ་ཞི་བ་སྒྲུབ་པ་ལྟར་དེ་
བཞིན་དུ་འབད་པ་ལ་སོགས་པ་དེ་བཞི་དང་བྲལ་བའི་སངས་རྒྱས་ཀྱིས་གསུངས་པའི་ཆོས་འདི་
ཡང་གདུལ་བྱ་ལ་ཞི་བ་སྒྲུབ་པར་བྱེད་དོ། །གཉིས་པ་ནི། ཇི་ལྟར་ལྷ་དང་ལྷ་མིན་དབང་པོ་གཡུལ་
འགྱེད་ཚེ། །ལྷའི་བསོད་ནམས་བྱེད་པའི་མཐུ་སྟོབས་ཀྱིས། །ལྷ་ལ་སྐུལ་མ་འདེབས་པ་ལྷའི་རྔ།།
ལྷ་རྣམས་མི་འཇིགས་ཤིག་ཅེས་སྒྲ་འབྱིན་ཏེ། །རྔ་ཡིས་བསྐུལ་ནས་ལྷ་རྣམས་རབ་དགའ་ཞིང་།།
སྐྲག་པ་མེད་དེ་སྟོབས་ཀྱང་སྐྱེ་བར་འགྱུར། །ལྷ་མིན་དབང་པོ་སྐྲག་པས་ཉེན་པ་རྣམས། །འཇིགས་
ནས་དམག་བཅས་དེའི་མོད་ལ་འབྱེར། །ཞེས་གསུངས་པ་ལྟར་ལྷའི་གྲོང་ན་ལྷའི་རྔ་དེའི་སྒྲའི་རྒྱུ་
ལས་བྱུང་བའི་ལྷའི་སེམས་ལ་མི་འཇིགས་པ་སྦྱིན་པའི་སྟོབས་ཀྱིས་ལྷ་རྣམས་ཉོན་མོངས་པ་ཕྲག་
དོག་ཆེན་པོ་ཅན་ལྷ་མ་ཡིན་གྱི་གཡུལ་དུ་འཇུག་པའི་ཚེ་ཞེས་པའམ། ཡང་ན་ལྷ་རྣམས་ཉོན་མོངས་
པ་ཞེ་སྡང་ལ་སོགས་པའི་དབང་གིས་གཡུལ་དུ་འཇུག་པའི་ཚེ་ལྷ་མིན་གྱི་དམག་དཔུང་རྒྱལ་ནས་
དགའ་བའི་རྩེད་མོ་སེལ་བ་བཞིན་ཞེས་པའམ། ཡང་ན་ལྷ་མིན་རྒྱལ་བ་དང་ལྷ་རྣམས་ཀྱིས་བག་
མེད་པའི་རྩེད་མོ་སེལ་བ་བཞིན་དུ་འཇིག་རྟེན་དག་ན་བསམ་གཏན་དང༌། གཟུགས་མེད་ལ་
སོགས་པའི་དགེ་བ་རྣམས་བསྟེན་པའི་རྒྱུས་སེམས་ཅན་ལ་མི་འཇིགས་པ་སྦྱིན་བྱེད་དུ་བྱུང་པའི་
སངས་རྒྱས་ཀྱི་གསུང་དེ་ཡང་སེམས་ཅན་རྣམས་ཀྱི་རྒྱུ་ཉོན་མོངས་པ་དང་། འབྲས་བུ་སྡུག་བསྔལ་
རབ་ཏུ་འཇོམས་ཤིང་དེ་གཉིས་ཞི་བ་བླ་ན་མེད་པ་སངས་རྒྱས་སུ་འགྲོ་བར་བྱེད་པའི་ལམ་གྱི་ཚུལ་
བརྗོད་པར་བྱའོ། །
གཉིས་པ་ལ་གཉིས་ཏེ། མདོར་བསྟན་པ། རྒྱས་པར་བཤད་པའོ། །དང་པོ་ནི། ཆོས་
ཀྱི་རྔ་དཔེར་མཛད་ཀྱི་ལྷ་རྫས་ཀྱི་སིལ་སྙན་གཞན་དཔེར་མི་མཛད་པའི་རྒྱུ་མཚན་ཅི་ཡིན་ཞེ་ན།
ཆོས་ཀྱི་རྔ་ནི་བག་མེད་པ་ལས་ཟློག་པར་བྱེད་ཅིང་། དུས་ལས་མི་འདའ་བས་ཉི་ཚེ་བ་མ་ཡིན་པ་
-3 5 4 -



1
L，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དང༌། འཚེ་བ་ལས་སྐྱོབ་ཅིང་བག་ཡོད་པ་ལ་སྦྱོར་བས་ཕན་པ་ཉིད་དང་། འདོད་པའི་བདེ་བ་ལ་
ཆགས་པ་སྤོང་ཞིང་དགའ་བ་ཉེ་བར་སྒྲུབ་པས་བདེ་བ་དང༌། སྡོམ་བཞི་སྒྲོགས་ཤིང་ཕོངས་པ་ཞི་
བར་བྱེད་པས་ན་ངེས་པར་འབྱིན་པར་བྱེད་པ་ཡིན་པའི་ཕྱིར་དཔེར་མཛད་ལ། སིལ་སྙན་ངག་
གཞན་ནི་དཔེར་མི་རུང་སྟེ་དེའི་རྒྱུ་མཚན་གང་གི་ཕྱིར་ན་སངས་རྒྱས་ཀྱི་གསུང་དེ་ནི་སྐྱེ་བོ་ཀུན་ལ་
ཁྱབ་པ་ཉིད་མ་འོངས་པ་ན་ཕན་པ་དང༌། ཚེ་འདིར་བདེ་བ་དང་། ཆོ་འཕྲུལ་གསུམ་དང་ལྡན་པ།
ལྷ་རྫས་ཀྱི་སིལ་སྙན་རྣམས་དེ་ལྟ་མ་ཡིན་པ་དེའི་ཕྱིར་ཐུབ་པའི་དབྱངས་ནི་ལྷ་རྫས་ཀྱི་སིལ་སྙན་
རྣམས་ལས་ཁྱད་པར་དུ་འཕགས་སོ། ། །
རྒྱས་པར་བཤད་པ་ནི། ལྷ་རྫས་ཀྱི་སིལ་སྙན་རྣམས་ཁྱབ་པ་ལ་སོགས་པ་མ་ཡིན་ཞིང་
སངས་རྒྱས་ཀྱི་གསུང་དེ་ལྟར་ཡིན་པའི་རྒྱུ་མཚན་ཅི་ཞེ་ན། ལྷར་ནི་ལྷའི་རྔ་ཆེན་པོ་ལ་སོགས་པའི་
སྒྲ་དེ་ལྷ་རྣམས་ཀྱིས་ཐོས་ཀྱང་སར་གནས་པ་མི་ལ་སོགས་པ་རྣམས་ཀྱི་རྣ་བར་མི་འགྲོ་བས་ཉི་ཚེ་
བ་ཡིན་ནོ། །འདིར་ཆོས་ཀྱི་རྔ་ལས་གཞན་པའི་རྔའི་སྒྲའི་དབང་དུ་བྱས་པའམ། ཆོས་ཀྱི་རྔ་སྒྲ་ཡིན་
ཡང་རྒྱུ་མཚན་སྔ་མའི་དབང་དུ་བྱས་ནས་ཉི་ཚེ་བ་མ་ཡིན་ལ། འདིའི་སྒོ་ནས་ཉི་ཚེ་བ་ཡིན་པར་
བཞག་པས་སྐྱོན་མེད་དོ། །སངས་རྒྱས་ཀྱི་གསུང་གི་རྔ་སྒྲ་ནི་འཁོར་བའི་ས་འོག་དང་ས་སྟེང་དང་
ས་བླའི་འཇིག་རྟེན་དག་སྟེ། ཐམས་ཅད་དུ་འགྲོ་བའི་ཕྱིར་རྣམ་པ་ཐམས་ཅད་དུ་ཉི་ཚེ་བ་མ་ཡིན་
ནོ༑ ༑ལྷར་ནི་ལྷའི་སིལ་སྙན་བྱེ་བ་མང་པོ་རྣམས་འདོད་ཆགས་ཀྱི་མེ་མངོན་པར་འཕེལ་བར་བྱ་
བའི་དོན་དུ་སྒྲོགས་ལ། འདོད་ཆགས་དེས་ཀྱང་ཕྱིས་སྡུག་བསྔལ་བསྐྱེད་པས་ན་ཕན་པ་མ་ཡིན་
ལ༑ ཐུགས་རྗེའི་བདག་ཉིད་ཅན་སངས་རྒྱས་ཀྱི་གསུང་དབྱངས་ཅིས་ཀྱང་སྡུག་བསྔལ་གྱི་མེ་
འབར་བ་ཞི་བར་བྱ་བའི་དོན་དུ་འཇུག་པས་ཕན་པའི་རྒྱུ་ཡིན་ནོ། །ལྷར་ནི་གཟུགས་མཛེས་ཤིང་
ཡིད་དུ་འོང་བའི་སིལ་སྙན་གྱི་སྒྲ་དེ་དག་ལྷ་དེ་རྣམས་ཀྱི་སེམས་ཀྱི་རྒོད་པ་དང་གཡེང་བ་ནི་འཕེལ་
བར་འགྱུར་བའི་རྒྱུ་ཡིན་པས་བདེ་བ་མ་ཡིན་ལ། ཐུགས་རྗེའི་བདག་ཉིད་དེ་བཞིན་གཤེགས་པའི་
-3 5 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གསུང་ནི་ཏིང་ངེ་འཛིན་ལ་སེམས་གཏོད་པ་ལ་བསམ་པ་བསྐུལ་བར་བྱེད་པ་ཉིད་ཡིན་པས་བདེ་
བའི་རྒྱུ་ཡིན་ནོ། །མདོར་ན་གནས་མ་ལུས་པ་འཇིག་རྟེན་གྱི་ཁམས་རྣམས་སུ་དང་། གདུལ་བྱ་ལྷ་
དང་ས་སྟེང་དང་ས་འོག་ན་གནས་པ་རྣམས་ཀྱི་བདེ་བའི་རྒྱུ་དགེ་བ་གང་ཡིན་དེ་ནི་ལུས་ཀྱི་རྫུ་
འཕྲུལ་གྱིས་ཕྱོགས་བཅུའི་འཇིག་རྟེན་མ་ལུས་པ་ཁྱབ་པར་བྱེད་པ་རྫུ་འཕྲུལ་གྱི་ཆོ་འཕྲུལ་དང་།
སེམས་ཅན་གཞན་གྱི་སེམས་ཀྱི་སྤྱོད་པ་རྟོགས་དཀའ་བ་རྣམས་ཀྱང་སྣང་བ་ཀུན་བརྗོད་པའི་ཆོ་
འཕྲུལ་དང་། དབྱངས་ཀྱིས་ལམ་གྱི་གདམས་ངག་སྟོན་པར་བྱེད་པ་རྗེས་སུ་བསྟན་པའི་ཆོ་འཕྲུལ་
སྟེ༑ ཆོས་འཕྲུལ་གསུམ་དང་ལྡན་པའི་སངས་རྒྱས་ཀྱི་གསུང་ཉིད་ལ་རབ་ཏུ་བརྟེན་པར་བརྗོད་དོ།།
གསུམ་པ་ནི། སངས་རྒྱས་ཀྱི་གསུང་གིས་ཐམས་ཅད་དུ་ཁྱབ་པ་ཡིན་ན་སེམས་ཅན་
མང་པོས་མི་ཐོས་པ་ཇི་ལྟར་ཞེ་ན། དེ་ཐོས་པ་ནི་རང་གི་རྒྱུད་དག་པ་ལ་ལྟོས་སོ་ཞེས་སྟོན་པ་ནི་ཇི་
ལྟར་རྣ་བའི་དབང་པོ་དང་བྲལ་བའི་མིས་སྒྲ་ཕྲ་མོ་རྣམས་ནི་ཉམས་སུ་མ་མྱོང་ཞིང་། སྒྲའི་བྱེ་བྲག་
ཐམས་ཅད་ལྷའི་རྣ་བ་དང་ལྡན་པ་རྣམས་ཀྱི་ཡང་རྣ་ལམ་དུ་མི་འགྲོ་ཡང་རྣ་བ་མེད་པ་དང་།
སྟོབས་ཞན་པས་ཉེས་ཀྱིས་སྒྲའི་སྐྱོན་མ་ཡིན་པ་བཞིན་དུ་དེ་བཞིན་དུ་སངས་རྒྱས་ཀྱི་གསུང་གི་
ཆོས་ཟབ་ཅིང་ཕྲ་བ་མཆོག་ཏུ་ཞིབ་མོའི་ཡེ་ཤེས་ཀྱི་སྤྱོད་ཡུལ་དུ་གྱུར་པ་ཡང་དེ་ཐོས་པའི་གེགས་སུ་
གྱུར་པའི་ཉོན་མོངས་པ་མེད་པའི་ཡིད་ཅན་འགའ་ཞིག་གི་རྣ་བའི་ལམ་དུ་འགྱུར་བ་ཡིན་ཏེ། དེ་
ཡང་རྒྱུད་དག་པའི་སྟོབས་ཀྱིས་འབྱུང་བ་ཡིན་ནོ། །
ཐུགས་སྤྲིན་དང་འདྲ་བ་ལ་བཞི་སྟེ། གདུལ་བྱ་སྨིན་པར་བྱེད་པ། སྣོད་ཀྱི་བྱེ་བྲག་
གིས་ཐ་དད་དུ་འགྱུར་བ། ཕན་གནོད་ལ་མི་རྟོག་པ། སྡུག་བསྔལ་ཞི་བར་བྱེད་པའོ། །དང་པོ་ལ་
ངོ་བོ་དང༌། རྒྱུ་གཉིས་ལས། དང་པོ་ནི། ཇི་ལྟར་དབྱར་གྱི་དུས་ནི་སྤྲིན་གྱི་ལོ་ཏོག་ཕུན་སུམ་
ཚོགས་པའི་རྒྱུ་ཆར་ཆུ་ཡི་ཕུང་པོ་འབད་པ་མེད་པར་ས་ལ་རྒྱུན་དུ་འབེབ་པ་ལྟར། དེ་བཞིན་དུ་
ཐུགས་རྗེ་ཆེན་པོའི་སྤྲིན་ལས་རྒྱལ་བའི་དམ་པའི་ཆོས་ཀྱི་ཆུའི་ཆར་འགྲོ་བའི་དགེ་བའི་ལོ་ཏོག་
3 5 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
ཐམས་ཅད་ཀྱི་རྒྱུ་བྱེད་པ་དེ་འབེབ་པར་བཞེད་པའི་རྣམ་པར་རྟོག་པ་མེད་པར་འབད་མེད་དུ་
འབེབས་སོ། །རྒྱུ་ནི། ཇི་ལྟར་འཇིག་རྟེན་རྣམས་དགེ་བ་བཅུའི་ལས་ཀྱི་ལམ་ལ་འཇུག་པ་ན།
མདོ་ལས། འཇམ་དཔལ་སེམས་ཅན་རྣམས་ ཀྱི་སྔོན་གྱི་ལས་ཀྱི་རྣམ་པར་སྨིན་པས་ཆར་གྱི་
ཚོགས་ཆེན་པོ་རླུང་གིས་ཀུན་ནས་བསྐྱེད་པ་དང༌། སྟེང་གི་བར་སྣང་ལ་འབབ་པར་འགྱུར་ལ།
འཇམ་དཔལ་ཆར་གྱི་ཚོགས་ཆེན་པོ་དེ་རླུང་གིས་ཀུན་ནས་དཀྲུགས་ན་ནི་སྟེང་གི་བར་སྣང་དེ་ཉིད་
དུ་བག་ལ་ཞ་བར་འགྱུར་རོ། །ཞེས་གསུངས་པ་ལྟར་རླུང་གིས་སྤྲིན་བསྲུབས་པ་ལས་སྐྱེས་པའི་
ཆུའི་ཆར་སྤྲིན་ལས་འབེབ་པ་ལྟར། དེ་བཞིན་དུ་དགོས་ཆེད་འགྲོ་བའི་དགེ་བའི་ལོ་ཏོག་མངོན་
པར་སྤེལ་བའི་ཕྱིར་དུ་རྒྱུ་བརྩེ་བ་ཆེན་པོའི་རླུང་གིས་བསྐྱེད་པའི་སངས་རྒྱས་ཀྱི་གཟུགས་སྐུའི་
སྤྲིན་ལས་དམ་པའི་ཆོས་ཀྱི་ཆར་པ་འབེབས་སོ། །
དེའི་དོན་རྒྱས་པར་བཤད་པ་ནི། སྲིད་པ་ལ་དམིགས་ནས་མཁྱེན་པས་སྲིད་པ་དེའི་
རང་བཞིན་སྐྱེ་མེད་དུ་རྟོགས་པས་འགྱུར་བ་འཁོར་བའི་སྐྱོན་དང་བརྩེ་བ་ཆེན་པོས་དེ་ན་གནས་པ་
རྣམས་ཀྱི་དོན་མཛད་པས་མི་འགྱུར་བ་མྱ་འདས་ཀྱི་མཐའི་སྐྱོན་གྱིས་མ་གོས་པའི་ཆོས་སྐུ་ནམ་
མཁའི་དཀྱིལ་ན་གནས་ཤིང་། ཏིང་ངེ་འཛིན་དང་གཟུངས་ཀྱི་ཆུ་སྒྲིབ་པའི་དྲི་མ་མེད་པའི་སྙིང་པོ་
ཅན་ཐུབ་པའི་དབང་པོའི་སྤྲིན་དེ་ནི་འགྲོ་བའི་དགེ་བའི་ལོ་ཏོག་གི་རྒྱུ་ཡིན་ནོ། །གཉིས་པ་ནི། ཇི་
ལྟར་བསིལ་བ་དང་ཞིམ་པ་དང་འཇམ་པ་དང་ཡང་བའི་ཆུ་ཞེས་པ་ཡན་ལག་བརྒྱད་ལྡན་གྱི་ཆུ་སྟེ།
ཡན་ལག་བརྒྱད་ནི་རྒྱལ་པོ་སྲས་ཀྱིས། བསིལ་དང་ཞིམ་དང་ཡང་དང་འཇམ། །དང་བ་དང་ནི་དྲི་
མ་མེད། །འཐུང་ན་ལྟོ་ལ་མི་གནོད་དང༌། །མགྲིན་པ་ལ་ནི་མི་གནོད་པའོ། །ཞེས་བཤད་དོ། །དེ་
ལྟ་བུའི་ཆུ་སྤྲིན་དེ་ལས་འཐོན་ནས་བབས་པའི་ས་ལ་བ་ཚྭ་ལ་སོགས་གང་ཡོད་པའི་གནས་དེའི་
སྐྱོན་ཡོན་དང་། འབྲེལ་པས་བ་ཚྭ་ལ་སོགས་པ་ཤིན་ཏུ་མང་བའི་རོར་ནི་འགྱུར་བ་ལྟར་དུ། དེ་
བཞིན་དུ་འཕགས་པའི་ལམ་ཡན་ལག་བརྒྱད་དང་ལྡན་པའི་དམ་པའི་ཆོས་ཀྱི་ཆུའི་ཆར་སྟེ་སྟོང་པ་
-
-
- 3
5
7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཉིད་དུ་རོ་གཅིག་པ་རབ་ཏུ་ཡངས་ཤིང་རྒྱ་ཆེ་བའི་བརྩེ་བ་ཆེན་པོའི་སྤྲིན་གྱི་སྙིང་པོ་ལས་འཐོན་པ་
དེ་ཡང་འགྲོ་བའི་རྒྱུད་དང་མོས་པ་ལ་སོགས་པ་ཐ་དད་པའི་གནས་ཀྱི་དབྱེ་བ་ལས་ཉན་ཐོས་ཀྱི་
ཐེག་པ་ལ་སོགས་པ་རྣམ་པ་མང་པོའི་རོ་དང་ལྡན་པར་འགྱུར་ཏེ། སློབ་སྤྲིན་ལས། ཆོས་ཀྱི་སྤྲིན་
དེ་ཕན་པ་མཛད་པའི་དོན་དུ་གཡོས། །ཆོས་ཀྱི་བདུད་རྩི་མྱ་ངན་འདས་པ་མཆོག་གི་རྒྱུ། །རོ་
གཅིག་གདུང་བ་སེལ་བ་ཆར་ཆུ་བཞིན་དུ་འབབ། །དེ་ནི་སྣོད་ལ་བརྟེན་ནས་རོ་ནི་ཐ་དད་འགྱུར།།
ཞེས་པ་དང་། སློབ་དཔོན་དཔའ་བོས་བསྟོད་པ་ལས། མོས་པ་དུ་མ་དང་ལྡན་པ། །མང་པོ་འཁོར་
བར་གྱུར་པ་ལ། །གསུང་གཅིག་བཀའ་ནི་སྩོལ་བ་ལས། །དུ་མ་ལྟ་བུར་སྣང་གྱུར་ཏེ། །ཞེས་པ་ལྟར་
གསུམ་པ་ལ་གཉིས་ཏེ། བྱ་བ་སྣ་ཚོགས་བྱེད་པ་དང་། དེ་དག་ལ་མི་རྟོག་པའོ། །དང་
པོ་ལ་དཔེ་ནི། ཐེག་པ་མཆོག་ཐེག་ཆེན་ལ་དང་བ་སྟེ་དད་པ་དང་། བར་མ་འདོད་སྡང་གཉིས་ཀ་
མེད་པ་དང༌། བླ་མ་སྟེ་སེམས་ཅན་གྱི་ཕུང་པོ་གསུམ་ནི་རིམ་པ་ལྟར་མི་དག་དང་འཕུར་མི་ནུས་
པའི་རྨ་བྱ་དང་ཡི་དྭགས་དང་འདྲའོ། །ཇི་ལྟར་འདྲ་ན་དཔྱིད་ཀྱི་མཐར་ཏེ་དབྱར་གྱི་དུས་སུ་ནམ་
མཁའ་ལ་སྤྲིན་མེད་པ་ན་མི་རྣམས་མི་དགའ་ཞིང་། མཁའ་ལ་མི་རྒྱུ་བའི་རྨ་བྱ་བཏང་སྙོམས་སུ་
གནས་ལ། ཡི་དྭགས་དགའ་བ་དང་། དབྱར་ཚེ་ས་ལ་ཆར་པ་བབ་པ་ན་ཡི་དྭགསརྣམས་ནི་སྡུག་
བསྔལ་བར་འགྱུར་ཏེ། སློབ་སྤྲིང་ལས། འདིར་ནི་དེར་གནས་ཆར་སྤྲིན་ལྡང་བར་འདོད་ན་ཡང་།།
སྤྲིན་ལས་ལྕགས་མདའི་ཆར་པ་དུད་ཐུལ་མདོག་མར་བཅས། །ཚ་ཚ་རྡོ་རྗེའི་ཕ་བོང་རྣམ་འཕྲོ་
གསེར་མདོག་ལྟ་བུ་ཡི། །གློག་ཕྲེང་དམར་སེར་འགྱུ་བ་ལུས་ལ་ཆར་དུ་བབས། །ཞེས་སོ། །དེ་
བཞིན་དུ་མཁའ་ལ་མི་རྒྱུ་བའི་རྨ་བྱ་བཏང་སྙོམས་དང་མི་རྣམས་དགའ། །ཞེས་པའོ། ཁ་ཅིག་
སྙན་དངགས་ཀྱི་བསྟན་བཅོས་ལས། སྤྲིན་གྱི་ཕྲེང་བ་ལྡན་དུས་སུ། །སྙན་པར་སྒྲོགས་པའི་སྒྲོ་
ལྡན་པའི། །རྨ་བྱ་ཡི་ནི་མཇུག་མ་དག །ཟླུམ་པོར་བྱས་ནས་གར་བྱེད་དོ། །ཞེས་འབྱུང་བས་རྨ་བྱ་
-
-
- 3 5 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དང༌། མི་གཉིས་གོ་རིམ་བཟློག་ལ་སྦྱར་རོ་ཞེས་གསུང་བ་ནི་མི་རིགས་ཏེ། མདོ་ལས། འཇམ་
དཔལ་འདི་ལྟ་སྟེ། སོ་ཀའི་དུས་ཀྱི་མཐར་ཐུག་ནས། །དབྱར་ཟླ་ར་བ་བྱུང་བ་ན། །ཞེས་པ་ནས་
སྟེང་གི་བར་སྣང་གི་གནས་ལ་འདི་འདྲ་བའི་རླུང་དག་སྣང་སྟེ། དེས་ཆར་པ་སྡུད་པར་བྱེད་ཅིང་
བསྡུས་ནས་ཀྱང་ས་གཞི་ཆེན་པོ་ལ་འབབ་པར་བྱེད་དོ། །དེས་ན་ས་གཞི་ཆེན་པོ་ཐམས་ཅད་ཀུན་
ཏུ་ཚིམ་པར་བྱེད་ཅིང་དེའི་ཚེ་ན་འཛམ་བུ་གླིང་པའི་མི་ཐམས་ཅད་ཀྱང་རབ་ཏུ་དགའ་བ་དང་།
ཡིད་བདེ་བ་སྐྱེད་པར་བྱེད་དེ། ཞེས་གསུངས་པའི་དོན་ཡིན་པའི་ཕྱིར་རོ། །དོན་ནི། སྙིང་རྗེའི་
སྤྲིན་ཚོགས་དག་གིས་ཐེག་ཆེན་ཆོས་ཀྱི་ཆུ་འཇིག་རྟེན་དུ་བྱུང་བ་ནི་ཐེག་ཆེན་གྱི་ཆོས་འདོད་པ་
རྣམས་དགའ་ལ། བར་མ་རྣམས་བཏང་སྙོམས་དང་། ཐེག་ཆེན་གྱི་ཆོས་ལ་སྡང་བའི་སེམས་ཅན་
རྣམས་མི་དགའ་ཞིང་། མ་བྱུང་ན་དེ་ལས་བཟློག་པར་འཇིག་རྟེན་འབྱུང་བ་ནི་སྔར་གྱི་དཔེ་དེ་ཉིད་
བཞིན་ནོ། །
གཉིས་པ་ནི། སྤྲིན་དེ་རྣམ་པར་མི་རྟོག་བཞིན་དུ་ཐིགས་པ་རགས་པ་སྟེ་ཆར་ཆེན་པོ་
འབེབས་པ་དང་། ཚ་ཚ་ཕ་བོང་རྣམས་འཕྲོ་ཞེས་པ་ལྟ་བུ་རྡོ་ཚན་ནམ་ཡང་ན་རྡོ་ཚན་ཏེ་སེར་བ་དང་
རྡོ་རྗེའི་མེ་སྟེ་ཐོག་འབེབས་པས་ན་གོ་རིམ་བཞིན་དུ་སྲོག་ཆགས་ཕྲ་མོ་སྦྲང་བུ་ལ་སོགས་པ་དང་།
ཡི་དྭགས་དང་རི་སུལ་དུ་སོང་བའི་སྲོག་ཆགས་དག་ལ་གནོད་པ་དང་བསིལ་བའི་ཆར་བབས་
ནས་སེམས་ཅན་མང་པོ་ལ་ཕན་ཡང་ཇི་ལྟར་སྤྲིན་དེ་འདི་དག་ལ་ཕན་གནོད་འདི་ལྟར་འགྱུར་རོ་
སྙམ་པའི་ལྟོས་པ་མེད་པ་ལྟར་ཕྲ་བ་སྟེ་ཟབ་མོ་སྟོང་པ་ཉིད་དང་། ཐབས་རྒྱ་ཆེ་བ་ཐིགས་པ་རགས་
པ་ལ་སོགས་པ་ལྟ་བུའི་ཐབས་ཀྱི་ཚུལ་གྱིས་འབེབས་པའི་སངས་རྒྱས་ཀྱི་མཁྱེན་པ་དང་བརྩེ་བའི་
སྤྲིན་དེ་ཡང་ཐེག་ཆེན་ལ་མོས་པ་རྣམས་ཀྱི་ཉོན་མོངས་པ་དག་པར་འགྱུར་བ་དང་། སྡང་བ་རྣམས་
ཀྱི་བདག་ལྟའི་བག་ལ་ཉལ་འཕེལ་བར་འགྱུར་བ་དེ་དག་ལ་རྣམ་པ་ཀུན་ཏུ་ལྟོས་པ་མེད་དོ། །
བཞི་པ་ལ་གཉིས་ལས། མདོར་བསྟན་པ་ནི། འཁོར་བའི་སྐྱེ་འཆི་ལ་སོགས་པའི་སྡུག་
- 3 5 9 -



1
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
བསྔལ་ཐོག་མའི་མཐའ་མེད་པ་དེར་འགྲོ་བའི་ལམ་ནི་རྣམ་པ་ལྔ་ཡིན་ནོ། །ལྔ་གང་ཞེ་ན། དམྱལ་
བ་ཡི་དྭགས་དུད་འགྲོ་སྟེ་ངན་སོང་གསུམ་དང་། མི་དང་ལྷ་ནི་བདེ་འགྲོ་གཉིས་ཏེ་ལྔའོ། །ལྷ་མ་
ཡིན་ལྷའི་འགྲོ་བར་འདུས་པར་ས་སྡེ་ལས་གསུངས་སོ། །དེ་དག་རང་བཞིན་ཇི་ལྟ་བུ་ཞེ་ན།
དཔེར་ན། མི་གཙང་བ་ལ་དྲི་ཞིམ་པ་མེད་པ་ལྟར་འགྲོ་བ་ལྔ་པོ་དེ་དག་ལ་བདེ་བ་མེད་དོ། །སྡུག་
བསྔལ་ཇི་ལྟ་བུ་ཡོད་ཅེ་ན། སྡུག་བསྔལ་གསུམ་ལས་དེ་དག་གི་སྡུག་བསྔལ་གྱི་སྡུག་བསྔལ་ནི་
དཔེར་ན་མེ་དང་། མཚོན་དང་། ཁ་བ་དང་། རྨ་ལ་རྒྱ་ཚྭ་རེག་པ་ལ་སོགས་པ་ལས་སྐྱེས་པའི་འཚོ་
བ་བཞིན་དུ་བཟོད་པར་དཀའ་བ་ཡིན་ལ། འགྱུར་བ་དང་འདུ་བྱེད་ཀྱི་སྡུག་བསྔལ་ཡང་དེའི་རྒྱུར་
འགྱུར་བ་ཡིན་ནོ། །དེ་སེལ་བ་ནི། ཐུགས་རྗེའི་སྤྲིན་ལས་དམ་པའི་ཆོས་ཀྱི་ཆར་ཆེན་པོ་སྡུག་
བསྔལ་དེ་རབ་ཏུ་ཞི་བར་བྱེད་པ་རབ་ཏུ་འབེབས་སོ། །
རྒྱས་པར་བཤད་ པ་ལ་གཉིས་ཏེ། བདེན་བཞི་རྟོགས་ཚུལ་དང༌། དཔེའི་སྒོ་ནས་
བདེན་བཞི་གཏན་ལ་དབབ་པའོ། །དང་པོ་ནི། འགྲོ་བ་ལྔ་པོ་ཐམས་ཅད་སྡུག་བསྔལ་བ་མ་ཡིན་
ཏེ་བདེ་འགྲོ་ལ་སྡུག་བསྔལ་མེད་དོ་སྙམ་ན་མ་ཡིན་ཏེ་འདི་ལྟར་ལྷ་རྣམས་ལ་འཆི་འཕོ་བའི་སྡུག་
བསྔལ་ཡོད་དེ། བཤེས་སྤྲིན་ལས། མཐོ་རིས་ན་ཡང་བདེ་ཆེན་དེ་དག་གི །འཆི་འཕོ་སྡུག་བསྔལ་
ཉིད་ནི་དེ་བས་ཆེ། །ཞེས་པ་དང་། ལུས་ཀྱི་ཁ་དོག་མི་སྡུག་འགྱུར་བ་དང་། །སྟན་ལ་མི་དགའ་མེ་
ཏོག་ཕྲེང་བ་རྙིངས། །གོས་ལ་དྲི་མ་ཆགས་དང་ལུས་ལ་ནི། །སྔོན་ཆད་མེད་པའི་རྡུལ་འབྱུང་ཞེས་
བགྱི་བ། །མཐོ་རིས་འཆི་འཕོ་སྦྲོན་བྱེད་སྔ་ལྟས་ལྔ། །ལྷ་ཡུལ་གནས་པའི་ལྷ་རྣམས་ལ་འབྱུང་སྟེ།།
ཞེས་པ་དང་། དྲན་པ་ཉེར་བཞག་ལས། ལྷ་ཡི་གནས་ནས་ལྟུང་བ་ན། །སྡུག་བསྔལ་རབ་ཏུ་སྐྱེ་བ་
ནི༑ །དེ་ཡི་ཁྱད་པར་སེམས་ཅན་དམྱལ། །བཅུ་དྲུག་ཆར་ཡང་མི་ཕོད་དོ། །ཞེས་སོ། །མི་རྣམས་
ལ་ལོངས་སྤྱོད་ཡོངས་སུ་ཚོལ་བ་དང་བསྲུང་བ་ལ་སོགས་པའི་སྡུག་བསྔལ་ཞེས་བྱ་བ་ཡོད་དེ།
སྐྱེས་རབས་ལས། གཅིག་ནི་བསྲུང་བས་ཉོན་མོངས་ལ། །གཉིས་པ་ཚོལ་བས་ཤ་ཐང་ངོ༌། །ཕྱུག་
，
ཁ3 6 0 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
གམ་ཡང་ན་དབུལ་ཡང་རུང་། །གང་ནའང་བདེ་བ་མེད་གྱུར་པ། །དེ་ལ་དགའ་བར་རྨོངས་པ་ན།།
སྡིག་པའི་འབྲས་བུ་སྨིན་པ་ཉིད། །ཅེས་སོ། །སྡུག་བསྔལ་དེ་དག་རྟོགས་པའི་ཕྱིར་ཤེས་རབ་དང་
ལྡན་པ་རྣམས་ལྷ་དང་མིའི་རྒྱལ་སྲིད་ལ་སོགས་པའི་དབང་ཕྱུག་མཆོག་ལའང་མངོན་པར་འདོད་
པ་མེད་དེ། དེ་དག་སྡུག་བསྔལ་ཅན་དུ་རྟོགས་པའི་རྒྱུ་ནི་རང་གི་ཤེས་རབ་དང་ནི་དེ་བཞིན་
གཤེགས་པའི་གསུང་རབ་ལ་ཡིད་ཆེས་པའི་དད་པའི་རྗེས་སུ་འབྲངས་ནས་འབྲས་བུར་གྱུར་པའི་
ཟག་བཅས་རྣམས་ཀྱི་ཕུང་པོའི་སེམས་ཅན་སྐྱེ་བ་དང་སྐྱེ་བའི་གནས་འདི་ནི་སྡུག་བསྔལ་ཡིན་ལ།
འདིའི་རྒྱུར་གྱུར་པའི་ལས་དང་ཉོན་མོངས་པའི་རྒྱུར་གྱུར་པའི་ཟག་བཅས་ཀྱི་ཕུང་པོ་འདི་སྡུག་
བསྔལ། འདི་ཀུན་འབྱུང་བའི་རྒྱུ་ཡིན་ཞིང་སྡུག་བསྔལ་འདི་རྒྱུ་དང་བཅས་པ་འགགས་པ་ནི་
འགོག་པ་ཡིན་ལ། དེའི་རྒྱུནི་ལམ་ཡིན་ནོ། །ཞེས་རང་གི་ཤེས་པས་མཐོང་བའི་ཕྱིར་རོ། །གཉིས་
པ་ནི། དཔེར་ན་ནད་ནི་རླུང་མཁྲིས་ལ་སོགས་པ་འདི་དང་འདི་ཡིན་ནོ་ཞེས་ཤེས་པར་བྱ་བ་དང་།
ནད་ཀྱི་རྒྱུ་མི་འཕྲོད་པའི་ཁ་ཟས་ལ་སོགས་པ་ནི་སྤང་བར་བྱ་བ་དང་། ནད་དང་བྲལ་ནས་བདེ་
བར་གནས་པ་ནི་ཐོབ་པར་བྱ་བ་དང་། ནད་དེ་དག་གསོ་བའི་སྨན་ནི་བསྟེན་པར་བྱ་བ་ཡིན་པ་
ལྟར་སྡུག་བསྔལ་འཁོར་བ་དེ་ནི་རང་བཞིན་ཤེས་པར་བྱ་བ་དང་དེའི་རྒྱུ་ཀུན་འབྱུང་ལས་དང་ཉོན་
མོངས་པ་དེ་ནི་སྤང་བར་བྱ་བ་དང༌། སྡུག་བསྔལ་དེ་འགགས་པའི་འགོག་པ་ནི་རེག་པར་བྱ་བ་
དང་། དེ་བཞིན་འགོག་པ་དེ་སྔོན་དུ་བྱེད་པའི་ཐབས་ལམ་ནི་རྒྱུད་ལ་བསྟེན་པར་བྱ་བ་ཡིན་ནོ། །
བཞི་པ་སྤྲུལ་པ་སྟོན་པ་ཚངས་པ་དང་འདྲ་བ་ལ་གཉིས་ཏེ། སྐལ་ལྡན་ལ་སྣང་ཚུལ་དང་།
སྐལ་མེད་ལ་མི་སྣང་བའི་ཚུལ་ལོ། །དང་པོ་ལ་བསྟན། བཤད། བསྡུ་བ་གསུམ་ལས། དང་པོ་ནི།
ཇི་ལྟར་སྟོང་གསུམ་འབུམ་ཕྲག་བཅུ་ལ་དབང་བསྒྱུར་བའི་ཚངས་པ་ཆེན་པོ་དེ་རང་ཉིད་ཚངས་
པའི་གནས་ནས་འཕོས་པ་མེད་བཞིན་དུ་འདོད་པའི་ཁམས་ཀྱི་ལྷའི་གནས་ནི་ཐམས་ཅད་དུ་རང་
དང་འདྲ་བའི་གཟུགས་ཞིག་སྣང་བ་འབད་མེད་དུ་སྟོན་པ་ལྟར་དེ་བཞིན་དུ་ཐུབ་པ་ཡང་ཆོས་ཀྱི་སྐུ་
t
- 3
6
1 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ལས་བསྐྱོད་པ་མེད་པར་འཇིག་རྟེན་གྱི་ཁམས་ཀུན་ཏུ་གདུལ་བྱ་སྐལ་བ་དང་ལྡན་པ་རྣམས་ལ་
འབད་པ་མེད་པར་སངས་རྒྱས་ཀྱི་སྤྲུལ་པ་དག་གིས་གདུལ་བྱ་ལ་ཕན་པའི་སྤྱོད་པ་སྟོན་པར་
མཛད་དོ། །གཉིས་པ་ནི། ཇི་ལྟར་ཚངས་པ་དུས་རྟག་ཏུ་རང་གི་གཞལ་ཡས་ཁང་ལས་མི་གཡོ་
བཞིན་དུ་དེའི་གཟུགས་ཤིག་སྤྲུལ་ནས་འདོད་ཁམས་ཀྱི་ལྷའི་ནང་དུ་ཞུགས་པ་དེ་འདོད་ཁམས་ཀྱི་
ལྷ་རྣམས་ཀྱིས་མཐོང་སྟེ། ཚངས་པ་དེ་མཐོང་བའི་འདོད་ཁམས་ཀྱི་ལྷ་དེ་ཡང་རང་གི་ཡུལ་འདོད་
པའི་ལོངས་སྤྱོད་རྣམས་ལ་དགའ་བ་སྤོང་ཞིང་ཚངས་པ་དེ་ལ་མིག་མི་འཛུམས་པར་ལྟ་ཞིང་། དེའི་
གནས་སུ་སྐྱེ་བར་འདོད་པས་དགེ་བ་རྣམས་དེར་བསྔོ་བར་བྱེད་པ་ལྟར་དེ་བཞིན་བདེ་བར་
གཤེགས་པ་ཆོས་ཀྱི་སྐུ་ལས་མི་བསྐྱོད་བཞིན་དུ་འཇིག་རྟེན་གྱི་ཁམས་ཀུན་ཏུ་དེའི་གཟུགས་
གདུལ་བྱ་སྐལ་བ་དང་ལྡན་པ་ཀུན་གྱིས་མཐོང་ཞིང་སངས་རྒྱས་དེ་མཐོང་བ་དེ་ཡང་དུས་རྟག་ཏུ་
གདུལ་བྱ་དེའི་སྒྲིབ་པའི་དྲི་མ་ཀུན་སེལ་བར་བྱེད་དོ། །གསུམ་པ་ནི། ཚངས་པ་རང་གི་སྔོན་གྱི་
སྨོན་ལམ་དང༌། འདོད་ཁམས་ཀྱི་ལྷ་རྣམས་ཀྱི་དགེ་བའི་མཐུས། ཇི་ལྟར་ཚངས་པ་འབད་མེད་དུ་
འདོད་ཁམས་ཀྱི་ལྷ་རྣམས་ལ་སྣང་བ་དེ་བཞིན་དུ་རང་བྱུང་སངས་རྒྱས་ཀྱི་སྤྲུལ་པའི་སྐུ་ཡང་
སངས་རྒྱས་ཀྱི་སྨོན་ལམ་དང་། གདུལ་བྱའི་དགེ་བའི་མཐུས་འབད་མེད་དུ་སྣང་བ་ཡིན་ཏེ། སྤྱོད་
འཇུག་ལས། ཡིད་བཞིན་ནོར་བུ་དཔག་བསམ་ཤིང་། །ཇི་ལྟར་རེ་བ་ཡོངས་བསྐོང་བ། །དེ་བཞིན་
གདུལ་བྱའི་སྨོན་ལམ་གྱི། །དབང་གིས་རྒྱལ་བའི་སྐུར་སྣང་ངོ་། །ཞེས་པ་ལྟར་རོ། །
གཉིས་པ་ནི། དགའ་ལྡན་གྱི་གནས་ནས་འཕོ་བ་དང་། ཡུམ་གྱི་ལྷུམས་སུ་འཇུག་པ་
དང་། ལུམ་བི་ནིའི་ཚལ་དུ་སྐུ་བལྟམས་པ་དང་། སེར་སྐྱའི་གནས་ཀྱི་ཡབ་ཀྱི་ཁབ་ཏུ་གཤེགས་པ་
དང༌། བཙུན་མོའི་འཁོར་གྱིས་དགྱེས་པར་རོལ་བ་དང་། རབ་ཏུ་བྱུང་ནས་དབེན་པར་དཀའ་བ་
སྤྱོད་པ་དང་། བྱང་ཆུབ་ཀྱི་སྙིང་པོར་གཤེགས་ནས་བདུད་ཀྱི་སྡེ་བཅོམ་པ་དང་། བྱང་ཆུབ་ཆེན་པོ་
སངས་རྒྱས་བརྙེས་པ་སྟེ་ཐོབ་པ་དང་། ཞི་བ་མྱ་ངན་ལས་འདས་པའི་གྲོང་ཁྱེར་དུ་འགྲོ་བའི་ལམ་
-3 $ 2 -



，
：
1
，
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
སྟོན་པའི་ཆོས་ཀྱི་འཁོར་ལོ་བསྐོར་བའི་ཚུལ་དག་བསྟན་ནས་མཐར་མྱ་ངན་ལས་འདས་པའི་ཚུལ་
བསྟན་ཏེ། ཐུབ་པ་སྐལ་མེད་རྣམས་ཀྱི་མིག་གི་ལམ་དུ་མི་འགྱུར་རོ། ། །
ལྔ་པ་ཡེ་ཤེས་སྤྲོ་བ་ཉི་མ་དང་འདྲ་བ་ལ་གཉིས་ཏེ། དཔེ་དོན་ཆོས་མཐུན་པ་དང་། དཔེ་
ལས་ཁྱད་པར་དུ་འཕགས་པ་བསྟན་པའོ། །དང་པོ་ལ་གསུམ་སྟེ། རྟོག་མེད་དུ་འཇུག་པ་དང་།
དག་པ་ལ་སྣང་བ། རིམ་གྱིས་འཇུག་པའོ། །དང་པོ་ལ་གཉིས་ཏེ། བསྟན། བཤད། བསྡུ་བའོ།།
དང་པོ་ནི། ཇི་ལྟར་ཉི་མའི་འོད་ཀྱིས་གདུངས་པས་དུས་གཅིག་གི་ཚེ་ཉིད་ལ་པདྨ་ལ་སོགས་པའི་
མེ་ཏོག་འགའ་ཞིག་རྒྱས་པ་དང་། ཀུ་མུ་ཏ་ནི་རབ་ཏུ་ཟུམ་པར་འགྱུར་ཡང་ཆུ་སྐྱེས་དེ་དག་འབྱེད་
པའི་ཡོན་ཏན་དང༌། ཟུམ་པའི་སྐྱོན་དག་ལ་ཉི་མ་དེ་ལྟར་བྱའོ་སྙམ་དུ་རྟོག་པ་མེད་པ་ལྟར། དེ་
བཞིན་དུ་སངས་རྒྱས་ཀྱི་ཕྲིན་ལས་མཛད་པའི་འདིར་ནི་འཕགས་པ་སངས་རྒྱས་ཀྱི་ཉི་མའང་
གདུལ་བྱའི་ཕན་གནོད་ལ་མི་རྟོག་གོ །གཉིས་པ་ནི། ཇི་ལྟར་ཉི་མ་འདི་ལྟར་བྱའོ་སྙམ་པའི་རྟོག་
པ་མེད་པར་རང་གི་འོད་ཟེར་གཅིག་ཅར་སྤྲོས་པ་ཡིས། པདྨ་རྒྱས་པར་བྱེད་པ་དང་། གཞན་ལོ་
ཏོག་ལ་སོགས་པ་དག་སྨིན་པ་དང༌། ཀུ་མུ་ཏ་ཟུམ་པར་བྱེད་པ་ལྟར་དེ་བཞིན་དུ་དེ་བཞིན་
གཤེགས་པའི་ཉི་མ་ཡང་དམ་པའི་ཆོས་ཀྱི་འོད་ཟེར་དག་གདུལ་བྱའི་སྐྱེ་བོའི་པདྨའི་ཚལ་ལ་འདི་
དག་སྨིན་པ་ལ་སོགས་པ་བྱའོ་སྙམ་པའི་རྣམ་པར་རྟོག་པ་མེད་པར་འཇུག་གོ །གསུམ་པ་ནི།
ཆོས་ཀྱི་སྐུ་དང་གཟུགས་ཀྱི་སྐུ་དག་གིས་བྱང་ཆུབ་ཀྱི་སྙིང་པོ་ཆོས་ཀྱི་དབྱིངས་ཀྱི་ནམ་མཁར་ཤར་
བའི་ཀུན་མཁྱེན་གྱི་ཉི་མ་དེ་ནི་འགྲོ་བར་ཡེ་ཤེས་ཀྱི་འོད་ཟེར་སྤྲོ་བར་མཛད་དོ། །གཉིས་པ་ནི།
སངས་རྒྱས་མཐོང་བའི་རྒྱུ་མཚན་གང་གི་ཕྱིར་ན་གདུལ་བྱ་སངས་རྒྱས་མཐོང་བའི་གེགས་སུ་གྱུར་
པའི་སྒྲིབ་པས་དག་པའི་དད་པ་ལ་སོགས་པའི་ཆུ་གཙང་མས་གང་བའི་སྣོད་ཐམས་ཅད་ལ་བདེ་
བར་གཤེགས་པའི་ཉི་མའི་གཟུགས་བརྙན་དུ་གྱུར་པའི་སྤྲུལ་སྐུ་གྲངས་དཔག་ཏུ་མེད་པ་དུས་
གཅིག་ཅར་འཆར་ཏེ་སྣང་ངོ༌། །གསུམ་པ་ནི། དུས་རྟག་ཏུ་གདུལ་བྱ་ཐམས་ཅད་ལ་མཁྱེན་བརྩེ་
-3 6 3 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ཁྱབ་པར་ཆོས་དབྱིངས་ཀྱི་ནམ་མཁའི་དཀྱིལ་དུ་བཞུགས་པའི་སངས་རྒྱས་ཀྱི་ཉི་མའི་འོད་ཟེར་
གདུལ་བྱའི་རི་ཡོན་ཏན་གྱི་མཐོང་དམན་སྣ་ཚོགས་པ་ཅན་རྣམས་ལ་ཇི་ལྟར་འོས་པར་རིམ་གྱི་
འབབ་བོ། །དེ་ཉིད་བཤད་པ་ནི། ཇི་ལྟར་རྒྱང་རིང་པོར་སྣང་བར་བྱེད་པས་རྒྱ་ཆེན་པོའི་འོད་ཟེར་
སྟོང་དང་ལྡན་པའི་ཉི་མ་ཤར་བའི་སྐབས་འདིར་དེའི་འོད་ཟེར་གྱིས་གླིང་བཞིར་འཇིག་རྟེན་
ཐམས་ཅད་ཀུན་ཏུ་སྣང་བར་བྱས་ནས་འབབ་བོ། །ཚུལ་ཇི་ལྟར་ཞེ་ན། རིམ་གྱིས་དང་པོར་མཆོག་
སྟེ་རི་མཐོན་པོ་རྣམས་དང་། དེ་ནས་བར་མ་དང་། དེ་ནས་དམན་པ་སྟེ་དམའ་བའི་རི་ལ་འབབ་པ་
དེ་བཞིན་དུ་རྒྱལ་བའི་ཉི་མའི་འོད་ཟེར་དེ་ཡང་སེམས་ཅན་གྱི་ཚོགས་དད་སོགས་ཆེན་པོ་དང་།
བར་མ་དང་། ཆུང་ངུ་ཅན་རྣམས་ལ་རིམ་གྱིས་འབབ་བོ། །
གཉིས་པ་ནི། རྣམ་པ་ཐམས་ཅད་དུ་ཉི་མ་དང་མཚུངས་སམ་ཞེ་ན་མ་ཡིན་ནོ། ཇི་ལྟ་
བུས་མི་མཚུངས་ཞེ་ན། ཕྱོགས་བཅུའི་སངས་རྒྱས་ཀྱི་ཞིང་ཀུན་གྱི་ནམ་མཁའི་མཐིལ་ཁྱབ་པར་
འོད་ཟེར་སྤྲོ་བའི་ནུས་པ་ཉི་མ་ལ་མེད་ལ་མི་ཤེས་པའི་མུན་པས་བློ་གྲོས་ཀྱི་མིག་བཀབ་པའི་འགྲོ་
བ་རྣམས་ལ་དེ་བསལ་ནས་ཤེས་བྱའི་དོན་གསལ་བར་སྟོན་པ་ཡང་མིན་ལ། ཐུགས་རྗེའི་བདག་
ཉིད་སངས་རྒྱས་ཀྱི་ཕྲིན་ལས་སྣ་ཚོགས་པའི་འོད་བཀྱེ་བའི་ཕྲིན་ལས་ཀྱི་འོད་ཀྱི་ཚོགས་ཀྱིས་ནི་
ཕྱོགས་བཅུའི་སངས་རྒྱས་ཀྱི་ཞིང་ཀུན་གསལ་བ་རྣམས་ནི་མི་ཤེས་པའི་མུན་པས་བཀབ་པའི་
འགྲོ་བ་རྣམས་ལ་ཤེས་བྱའི་དོན་གསལ་བར་སྟོན་པར་མཛད་དོ། །ཇི་ལྟར་མཛད་ཅེ་ན། སངས་
རྒྱས་གྲོང་ཁྱེར་དུ་གཤེགས་པའི་ཚེ་མིག་དང་མི་ལྡན་པའི་སྐྱེ་བོ་ལོང་བ་རྣམས་ཀྱིས་གཟུགས་
མཐོང་ཞིང་། འོན་པས་སྒྲ་ཐོས་པ་དང་། སྨྱོན་པས་དྲན་པ་རྙེད་པ་དང༌། བདེ་འགྲོ་དང་ཐར་པའི་
དོན་སྒྲུབ་པའི་སྐབས་མེད་པའི་ངན་སོང་གི་ཚོགས་དང་བྲལ་སྟེ་དོན་དེ་གཉིས་མཐོང་ཞིང་སྒྲུབ་
པར་ནུས་པའི་རྟེན་དལ་འབྱོར་ལ་བཀོད་པ་ལས་དགེ་བ་ཉམས་སུ་མྱོང་བ་ནི་ལམ་གྱི་རྟེན་ལ་
འགོད་པའོ། །ལམ་ལ་འགོད་པ་ནི་གཏི་མུག་གིས་བློ་གྲོས་ཀྱི་མིག་ལྡོངས་ཤིང་། སྲིད་པའི་རྒྱ་
-3 6 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
མཚོར་ལྷུང་ལ་ལྟ་བ་ངན་པའི་མུན་པས་བསྒྲིབས་པ་རྣམས་སངས་རྒྱས་ཉི་མའི་ཕྲིན་ལས་ཀྱི་འོད་
ཀྱིས་བློ་གྲོས་སྣང་བར་བྱས་ཏེ་སྔར་མ་མཐོང་བའི་ཤེས་བྱའི་གནས་རྣམས་མཐོང་བར་འགྱུར་རོ།།
དྲུག་པ་ཐུགས་ཀྱི་གསང་བ་ཡིད་བཞིན་གྱི་ནོར་བུ་དང་འདྲ་བ་ལ་གཉིས་ཏེ། སྐལ་
ལྡན་ལ་འབད་མེད་དུ་དགོས་འདོད་སྩོལ་བ་དང༌། སྐལ་མེད་ཀྱིས་རྙེད་པར་དཀའ་བའོ། །དང་པོ་
ལ་གཉིས་ཏེ། ཡུལ་མང་པོའི་བྱ་བ་སྒྲུབ་པ་དང་། དུས་རྟག་ཏུ་སྒྲུབ་པའོ། །དང་པོ་ནི། ཇི་ལྟར་
ཡིད་བཞིན་གྱི་ནོར་བུ་ལ་སེམས་ཅན་གྱི་དོན་བྱའོ་སྙམ་པའི་རྣམ་པར་རྟོག་པ་མེད་ཀྱང་། དུས་
གཅིག་ཅར་ཏུ་སྤྱོད་ཡུལ་ན་གནས་པ་སྟེ་དེ་ལ་མཆོད་པ་ལ་སོགས་བྱས་ནས་ནོར་ལ་སོགས་པ་
ཐོབ་པར་འདོད་པ་རྣམས་ཀྱིས་ནི་བསམ་པ་ཀུན་སོ་སོར་རྫོགས་པར་བྱེད་པ་ལྟར། དེ་བཞིན་དུ་
སངས་རྒྱས་ཡིད་བཞིན་གྱི་ནོར་བུ་ལ་བརྟེན་ནས་གདུལ་བྱ་བསམ་པ་ཐ་དད་པ་མང་པོ་རྣམས་ཀྱི་
རང་རང་གི་བསམ་པ་དང་མཐུན་པའི་སྣ་ཚོགས་པའི་ཆོས་ནི་ཐོས་པར་གྱུར་ཡང་སངས་རྒྱས་དེ་ནི་
གདུལ་བྱ་རྣམས་དང་ཆོས་དེ་རྣམས་ལ་རྣམ་པར་མི་རྟོག་གོ །གཉིས་པ་ནི། ཇི་ལྟར་ནོར་བུ་རིན་
ཆེན་དེ་སྦྱིན་ནོ་སྙམ་པའི་རྟོག་པ་མེད་བཞིན་དུ་ཇི་ལྟར་འདོད་པའི་ནོར་འབད་པ་མེད་པར་གཞན་
པ་དག་ལ་རབ་ཏུ་སྟེར་བ་ལྟར། དེ་བཞིན་དུ་ཐུབ་པ་གཞན་དོན་ལ་འབད་པ་མེད་བཞིན་དུ་གདུལ་
བྱ་ལ་ཇི་ལྟར་འོས་པར་ནི་གཞན་གྱི་དོན་དུ་སྲིད་པ་ཇི་སྲིད་པར་རྟག་ཏུ་བཞུགས་སོ། །གཉིས་པ་ནི།
ཇི་ལྟར་ནོར་བུ་དེ་བལྟ་བར་འདོད་ཅིང་དོན་དུ་གཉེར་བ་རྣམས་ཀྱིས་ཀྱང་ནོར་བུ་བཟང་པོ་དགོས་
འདོད་ཐམས་ཅད་འབྱུང་བ་དེ་འགྲོ་བ་འདིར་རབ་ཏུ་རྙེད་པར་དཀའོ། །དེའི་རྒྱུ་མཚན་གང་གི་ཕྱིར་
ན་རྒྱ་མཚོའི་ནང་སའི་འོག་ན་གནས་པའི་ཕྱིར་རོ། །དེ་བཞིན་དུ་འགྲོ་བ་ཤིན་ཏུ་སྐལ་བ་ངན་པ་
རྣམས་ཀྱིས་རང་གི་ཡིད་འདིར་བདེ་བར་གཤེགས་པ་མཐོང་བ་རྙེད་པར་དཀའ་བར་ཤེས་པར་
བྱའོ། །དེའི་རྒྱུ་མཚན་ཉོན་མོངས་པས་ཟིན་པ་སྟེ་བསྒྲིབས་པའི་ཕྱིར་རོ། །
བདུན་པ་གསུང་གི་གསང་བ་སྒྲ་སྙན་དང་འདྲ་བ་ནི། ཇི་ལྟར་སྒྲ་སྙན་གྱི་སྒྲ་བྲག་ཆ་ནི་
-3 6
5 -



..
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གཞན་སྐྱེས་བུའི་ངག་གི་རྣམ་པར་རིག་བྱེད་ལ་སོགས་པའི་རྐྱེན་ལས་བྱུང་བའམ་ཡང་ན་རྣམ་པར་
རིག་པ་སྟེ་ཤེས་པ་ལས་བྱུང་ཞིང་། སྣང་བ་ཡང་ཀུན་སློང་གི་རྣམ་པར་རྟོག་པ་མེད་ལ། རྐན་དང་
ལྕེ་ལ་སོགས་པ་ཕྲད་ནས་བརྗོད་པར་བཟོ་བའི་འབད་རྩོལ་མེད་ཅིང་། རང་གི་ངོ་བོ་ཕྱིའི་དོན་དང་
ནང་ན་ཤེས་པའི་བདག་ཉིད་དུ་མི་གནས་པ་ལྟར། དེ་བཞིན་དུ་དེ་བཞིན་གཤེགས་པའི་གསུང་
ཡང་གདུལ་བྱ་གཞན་གྱི་རྣམ་རིག་དད་པ་ལ་སོགས་པ་ལས་བྱུང་བར་བྱེད་པ་ཡིན་གྱི། བརྗོད་
འདོད་ཀྱི་རྣམ་པར་རྟོག་པ་མེད་ལ་གནས་ཕྲད་ནས་བཟོ་བ་མེད་ཅིང་རང་གི་ངོ་བོ་ཕྱི་དང་ནང་ན་
གནས་པ་མ་ཡིན་ནོ། །
བརྒྱད་པ་སྐུའི་གསང་བ་ནམ་མཁའ་དང་འདྲ་བ་ནི། དངོས་པོ་ཅུང་ཟད་མེད་ཅིང་ཤེས་
པའི་ཡུལ་དུ་གནས་པར་སྣང་བ་མེད་ལ། འདིའོ་ཞེས་བློ་ཡོངས་གཅོད་དུ་དམིགས་པ་མེད་ཅིང་
རྟེན་གང་ཡང་མེད་པ་མིག་གི་ལམ་སྟེ་ཡུལ་ལས་རབ་ཏུ་འདས་པ། གཟུགས་མེད་ཅིང་བསྟན་དུ་
མེད་པའི་ནམ་མཁའ་ལ་ཇི་ལྟར་མཐོ་བ་དང་དམའ་བར་མཐོང་ཡང་ནམ་མཁའ་དེ་ནི་མཐོ་དམན་
ཅན་དེ་ལྟ་བུ་མིན་པ་དེ་བཞིན་དུ་དགའ་ལྡན་ནས་འཕོ་བ་དང༌། མྱ་ངན་ལས་འདའ་བ་ལ་སོགས་
པ་ཐམས་ཅད་སངས་རྒྱས་ལ་མཐོང་ཡང་སངས་རྒྱས་དེ་ནི་སྐྱེ་འགག་སྣ་ཚོགས་ཅན་དེ་ལྟ་བུ་མིན་
ནོ༑ །དགུ་པ་ཐུགས་རྗེ་ཆེན་པོ་ས་དང་འདྲ་བ་ནི། ཇི་ལྟར་ས་ལས་སྐྱེ་བའི་རྩི་ཤིང་ལ་སོགས་པ་
ཀུན་འདི་དག་བསྐྱེད་པར་བྱའོ་སྙམ་པའི་རྣམ་པར་རྟོག་པ་མེད་པའི་ས་དེ་ལ་བརྟེན་ནས་གོང་ནས་
གོང་དུ་འཕེལ་བ་དང༌། རྐྱེན་གྱིས་མི་བརྫི་བས་བརྟན་པ་དང་ཡངས་པ་སྟེ་ཡལ་འདབས་ལ་
སོགས་པ་མཐར་ཕྱིན་པར་འགྱུར་བ་ལྟར་དེ་བཞིན་དུ་རྫོགས་པའི་སངས་རྒྱས་ཀྱིས་རྣམ་པར་རྟོག་
པ་མེད་པ་ལ་བརྟེན་ནས་འགྲོ་བའི་དགེ་བའི་རྩ་བ་ནི་མ་ལུས་པར་ནི་གོང་ནས་གོང་དུ་འཕེལ་བ་ལ་
སོགས་པར་འགྱུར་རོ། །
གསུམ་པ་དོན་བསྡུ་བ་ལ་གསུམ་སྟེ། དཔེ་དགུ་བསྟན་པའི་དགོས་པ། དཔེ་དོན་གྱི་
-3 6 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། དོ༡
ཆོས་མཐུན་བསྟན་པ། དཔེ་ལས་ཁྱད་པར་དུ་འཕགས་པའི་དོན་བསྟན་པའོ། །དང་པོ་ལ་བཞི་སྟེ།
ཕྲིན་ལས་འབད་མེད་ལ་མོས་པ་བསྐྱེད་པའི་དོན་དུ་དཔེ་དགུ་བཀོད་པ། དེ་སྟོན་པའི་མདོའི་
མཚན་གྱི་དགོས་པ་བསྟན་པ། དཔེ་དགུའི་དོན་བསྡུས་ཏེ་བསྟན་པ། ཕྲིན་ལས་འབད་མེད་རང་
བཞིན་གྱི་རྟགས་ཀྱིས་སྒྲུབ་པའོ། །དང་པོ་ནི། སེམས་ཅན་རྣམས་ཀྱིས་བསམ་སྦྱོར་ལ་སོགས་
པའི་འབད་རྩོལ་མེད་པར་བྱ་བ་འགའ་ཡང་བྱེད་པ་མཐོང་བ་མེད་པ་དེ་བས་ན་སངས་རྒྱས་ཀྱིས་
ཀྱང་འབད་པ་མེད་པར་ཕྲིན་ལས་མཛད་པར་མི་ནུས་སམ་སྙམ་པའི་གདུལ་བྱའི་ཐེ་ཚོམ་བཅད་
པའི་ཕྱིར་དཔེ་རྣམ་པ་དགུ་པོ་འདི་ནི་མདོ་ལས་བསྟན་པ་ཡིན་ནོ། །གཉིས་པ་ནི། གང་དུ་དཔེ་དགུ་
པོ་འདི་དག་རྒྱས་པར་རབ་ཏུ་བསྟན་པར་གྱུར་པའི་མདོ་སྡེ་དེའི་མིང་སངས་རྒྱས་ཐམས་ཅད་ཀྱི་
ཡུལ་ལ་འཇུག་པ་ཡེ་ཤེས་སྣང་བ་རྒྱན་ཞེས་བྱ་བ་དེ་ཉིད་ཀྱིས་མདོ་སྡེ་དེ་གསུངས་པའི་དགོས་པ་
བསྟན་པ་ཡིན་ནོ། །འདི་ལྟར་མདོ་སྡེ་དེ་ཐོས་པ་ལས་བྱུང་ཤེས་པ་ཡི། སྣང་བ་རྒྱ་ཆེན་པོ་འདིས་བློ་
གྲོས་བརྒྱན་པའི་བློ་ལྡན་རྣམས་མྱུར་དུ་སངས་རྒྱས་ཀྱི་སྤྱོད་ཡུལ་ཟབ་མོ་ཀུན་ལ་འཇུག་ཅིང་
རྟོགས་པར་འགྱུར་བའི་ཕྱིར་རོ། །གསུམ་པ་ནི། ཕྲིན་ལས་འབད་མེད་དེ་རྟོགས་པའི་དོན་དུ་བེ་
ཌཱུརྱའི་ས་གཞི་ལ་བརྒྱ་བྱིན་གྱི་གཟུགས་བརྙན་ཤར་བ་ལ་སོགས་པའི་དཔེ་དག་ནི་རྣམ་པ་དགུ་
བརྗོད་པ་དེ་ལ་ནི་དེའི་དོན་དགུའི་བསྡུས་པའི་དོན་ངེས་པར་བཟུང་ན་སྟོན་པ་སྟེ་སྐུ་དང་གསུང་
དང་ཐམས་ཅད་ལ་ཁྱབ་པའི་ཐུགས་དང༌། སྤྲུལ་པ་དང་། ཡེ་ཤེས་སྤྲོ་བ་དང་ཐུགས་དང་གསུང་
དང་། སྐུའི་གསང་བ་གསུམ་དང་ཐུགས་རྗེ་ཆེན་པོའི་བདག་ཉིད་ཐོབ་པ་ཉིད་དེ་དགུ་ཡིན་ནོ། །
བཞི་པ་ལ་གསུམ་ལས་མདོར་བསྟན་པ་ནི། འབད་རྩོལ་རྒྱུན་ཀུན་རབ་ཞི་བ། །རྣམ་
པར་རྟོག་པ་མེད་པའི་ཐུགས། །དྲི་མེད་བེ་ཌཱུརྱར་བརྒྱ་བྱིན་གྱི། །གཟུགས་བརྙན་ཤར་བ་ལ་
སོགས་བཞིན་ཞེས་སོ། །རྒྱས་པར་བཤད་པ་ནི། བདེ་བར་གཤེགས་པ་རྣམས་ཆོས་ཅན། འབད་
རྩོལ་ཞི་བའི་སྒོ་ནས་ཕྲིན་ལས་ཐམས་ཅད་མཛད་པ་ཡིན་ཏེ་ཞེས་པ་དམ་བཅའ་སྟེ་རྟོག་པ་མེད་
-3 6 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
པའི་ཐུགས་ཀྱིས་འགྲོ་དོན་རྒྱུན་མི་ཆད་པར་མཛད་པའི་ཕྱིར་ཞེས་པ་གཏན་ཚིགས་སོ། །རང་
བཞིན་གྱི་རྟགས་དེའི་བསྒྲུབ་བྱའི་དོན་ནི་སྒྲུབ་པའི་དོན་དུ་མཐུན་པའི་དཔེ་ནི་བརྒྱ་བྱིན་གྱི་
གཟུགས་ལ་སོགས་པ་བཀོད་པ་བཞིན་ནོ། །གསུམ་པ་བསྡུ་བ་ནི། དཔེ་དགུས་ཕྲིན་ལས་མཚོན་
པའི་སྐབས་འདིར་ནི་སྐབས་དོན་བསྡུས་ན་འདི་ལྟར་ཡིན་ཏེ། སྐུ་སྟོན་པ་ལ་སོགས་པ་རྣམ་པ་དགུ་
པོའི་དོན་ནི་སྟོན་པ་སངས་རྒྱས་དེ་སྐྱེ་འཆི་དང་བྲལ་བས་ན་ནམ་ཡང་རྒྱུན་མི་ཆད་པར་སྐུ་གསུང་
ཐུགས་ཀྱི་འབད་པ་དང་། རྩོལ་བ་མེད་པར་གཞན་དོན་ལ་རབ་ཏུ་འཇུག་གོ །
གཉིས་པ་ལ་གཉིས་ཏེ། དངོས་དང་། རྩོད་པ་སྤང་བའོ། །དང་པོ་ལ་མདོར་བསྟན་
པ་ནི། གང་ཞིག་བརྒྱ་བྱིན་རྔ་དང་སྤྲིན་བཞིན་དང་། །ཚངས་ཉི་རིན་ཆེན་ཡིད་བཞིན་ནོར་རྒྱལ་
བཞིན། །སྒྲ་སྙན་ནམ་མཁའ་ས་བཞིན་དུ། དུས་སྲིད་པ་ཇི་སྲིད་གནས་ཀྱི་བར་དུ་འབད་པ་མེད་
པར་གཞན་དོན་བྱེད་པ་དེ་དཔེ་དེ་རྣམས་ལ་བརྟེན་ནས་རྣལ་འབྱོར་པ་རྣམས་ཀྱིས་རིག་པར་
འགྱུར་རོ། །རྒྱས་པར་བཤད་པ་ནི། རིན་པོ་ཆེའི་ས་གཞི་ལ་ལྷའི་དབང་པོའི་གཟུགས་བརྙན་སྣང་
བ་བཞིན་དུ་སྐུ་སྟོན་པ་སྟེ། གདམས་ངག་ལེགས་པར་འདོམས་པར་མཛད་པའི་གསུང་ནི། ལྷའི་
ཆོས་ཀྱི་རྔ་དང་འདྲའོ། ཁྱབ་བདག་སངས་རྒྱས་ཀྱི་ཐུགས་མཁྱེན་པ་དང་བརྩེ་བ་ཆེན་པོའི་སྤྲིན་གྱི་
ཚོགས་དང་འདྲ་བ་དེས་ནི་མཐའ་ཡས་པའི་འགྲོ་བ་རྣམས་ལ་ཐ་ན་གཟུགས་མེད་ཅིང་སེམས་ཕྲ་
བའི་སྲིད་པའི་རྩེ་མོའི་བར་དུ་ཁྱབ་སྟེ། དེ་རྣམས་མཁྱེན་ཅིང་དེ་རྣམས་ལ་བརྩེའོ། །ཚངས་པ་རང་
གི་གནས་ནས་མ་གཡོས་པར་སྤྲུལ་པ་ སྟོན་པ་བཞིན་དུ། ཟག་པ་མེད་པའི་གནས་ཆོས་ཀྱི་
དབྱིངས་ལས་མ་བསྐྱོད་པར་བཟོ་ལ་སོགས་པའི་སྤྲུལ་པ་རྣམ་པ་དུ་མ་རབ་ཏུ་སྟོན་ཏོ། །ཉི་མས་
འོད་ཟེར་སྤྲོ་བ་བཞིན་དུ་ཡེ་ཤེས་ཀྱི་སྣང་བ་རབ་ཏུ་སྤྲོ་བར་མཛད་པ་གང་ཡིན་པ་དང་། རྣམ་པར་
དག་པའི་ཡིད་བཞིན་གྱི་ནོར་བུ་རིན་ཆེན་དང་ནི་འདྲ་བར་དགོས་འདོད་ཐམས་ཅད་འབྱུང་བའི་
ཐུགས་དང་། རྒྱལ་བ་རྣམས་ཀྱི་གསུང་ནི་བྲག་ཆ་བཞིན་སྣ་ཚོགས་སུ་གྲགས་ཀྱང་ཡི་གེ་མེད་པ་
-3 6 8 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དང༌། སྐུ་ནི་ནམ་མཁའ་ལྟ་བུར་ཐམས་ཅད་ལ་ཁྱབ་ཀྱང་གཟུགས་མེད་ཅིང་རྟག་པ་ཉིད་དང་། ས་
གཞི་ཆེན་པོས་སྨན་ལ་སོགས་པའི་རྟེན་བྱེད་པ་བཞིན་དུ་འགྲོ་བའི་དཀར་པོ་དགེ་བའི་ཆོས་ཀྱི་
སྨན་རྣམས་མ་ལུས་པའི་རྣམ་པ་ཀུན་ཏུ་གཞིར་གྱུར་པ་ནི་སངས་རྒྱས་ཀྱི་ས་ཡིན་ནོ། །
གཉིས་པ་ལ་གསུམ་སྟེ། གཟུགས་སྐུ་འཆར་ནུབ་གདུལ་བྱའི་དབང་གིས་འབྱུང་བ།
ཆོས་སྐུ་ལ་སྐྱེ་འཇིག་མེད་པ། དེ་གཉིས་ཀྱི་དོན་བསྡུ་བའོ། །དང་པོ་ནི། བཻཌཱུརྱ་དག་པ་འདྲ་བའི་
དགེ་བའི་སེམས་ལ་སངས་རྒྱས་མཐོང་བའི་རྒྱུ་སེམས་དེ་དག་པ་ནི་འགལ་རྐྱེན་གྱིས་མི་རྟོག་པའི་
དད་པའི་དབང་པོ་བརྟས་པ་སྟེ་རྒྱས་པ་ཉིད་ཡིན་ལ། དེ་སོགས་དགེ་བ་སྐྱེད་པ་ན་སངས་རྒྱས་ཀྱི་
གཟུགས་སུ་སྣང་བ་སྐྱེ་བ་དང་། འཇིག་པ་སྟེ་མེད་པ་ན་གཟུགས་སྐུ་ཡང་འཇིག་པ་སྟེ་མི་སྣང་བར་
འགྱུར་རོ། །གཉིས་པ་ནི། གཟུགས་བརྙན་ གྱི་ རྐྱེན་ བརྒྱ་བྱིན་ གྱི་གཟུགས་བཞིན་དུ་སྟེ་སྐྱེ་
འཇིག་མེད་པ་དེ་བཞིན་དུ་ཐུབ་པ་ནི་ཆོས་ཀྱི་སྐུའི་རང་བཞིན་གྱིས་སྐྱེ་འཇིག་མེད་པར་གནས་པ་
ཡིན་ནོ། །གསུམ་པ་ནི། དཔེ་དགུ་པོ་དེ་རྣམས་བཞིན་དུ་ཐུབ་པ་དེ་ནི་འབད་རྩོལ་མེད་པར་གནས་
པའི་སྒོ་ནས་སྐྱེ་བ་མེད་ཅིང་འགག་པ་མེད་པའི་ཆོས་སྐུ་ལས་མ་གཡོས་པར་སྲིད་པ་ཇི་སྲིད་གནས་
ཀྱི་བར་དུ་སྐུ་སྣ་ཚོགས་སུ་སྟོན་པ་ལ་སོགས་པའི་མཛད་པ་དགུ་པོ་རྒྱུན་མི་ཆད་པར་འཇུག་གོ ། །
གསུམ་པ་ལ་གཉིས་ལས། མདོར་བསྟན་པ་ནི། དཔེ་དགུ་པོ་འདི་རྣམས་ཀྱི་མཇུག་
བསྡུས་པའི་དོན་ནི་འོག་ནས་འབྱུང་བ་འདི་ཡིན་ཞིང་། དཔེ་དོན་གཉིས་ཀྱི་རིམ་པ་ཡང་ཐད་ཀར་
འདྲ་ཆོས་རེ་རེས་ཆོས་མཐུན་ལ། དཔེ་སྔ་མ་སྔ་མ་རྣམས་དོན་ལ་ཡོད་པའི་ཡོན་ཏན་ཕྱི་མ་ཕྱི་མས་
ཆོས་མི་མཐུན་པས་ན་དོན་ཕྱི་མས་དཔེ་སྔ་མ་དང་འདྲ་བ་སྤང་བའམ། རྣམ་པ་ཐམས་ཅད་དུ་ཆོས་
མཐུན་པའི་དཔེ་ཡིན་པ་སྤངས་པའི་སྒོ་ནས་བརྗོད་པ་ཡིན་ནོ། །རྒྱས་པར་བཤད་པ་ལ། སངས་
རྒྱས་ཀྱི་སྐུ་སྟོན་པ་ནི་བརྒྱ་བྱིན་གྱི་གཟུགས་བརྙན་ལྟ་བུ་སྟེ། ཐམས་ཅད་དུ་མཚུངས་སམ་ཞེ་ན།
གཟུགས་བརྙན་ནི་ཆོས་སྟོན་པའི་དབྱངས་དང་མི་ལྡན་པས་དེ་དང་འདྲ་བ་མིན་ལ། སངས་རྒྱས་
-3
6
9 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
ནི་ཆོས་སྟོན་པའི་དབྱངས་དང་ལྡན་པས་ན་ལྷའི་རྔ་བཞིན་ནོ། །དེ་ཡང་ས་སྟེང་ལ་སོགས་པ་
ཐམས་ཅད་དུ་དོན་བྱེད་པ་མིན་པས་དེ་དང་འདྲ་བ་མིན་ལ། ཐུགས་རྗེས་ཐམས་ཅད་དུ་ཁྱབ་པར་
འཇུག་པས་སྤྲིན་ཆེན་པོ་དང་མཚུངས་སོ། །དེ་ཡང་ཚེ་རབས་གཞན་ལ་ཕན་པའི་དོན་མེད་པའི་ས་
བོན་འདོད་ཡོན་ལ་ཆགས་པ་སྤོང་བ་མིན་པའི་ཕྱིར་དེ་དང་འདྲ་བའང་མིན་པའི་སངས་རྒྱས་ནི་
འདོད་ཆགས་སྤོང་བར་བྱེད་པས་ན་ཚངས་ཆེན་བཞིན་ནོ། །དེ་ཡང་ལན་ཅིག་ཆགས་པ་དང་བྲལ་
བར་བྱེད་པ་ཙམ་ཡིན་གྱི། གཏན་དུ་ནི་རྒྱུད་སྨིན་པར་བྱེད་པ་མིན་པས་དེ་དང་འདྲ་བའང་མིན་ལ།
གཏན་དུ་སྨིན་པར་བྱེད་པས་ཉི་མའི་གཟུགས་བཞིན་ནོ། །དེ་ཡང་རེས་འགའ་སྣང་བ་ཡིན་གྱི་
གཏན་དུ་ནི་མུན་པ་འཇོམས་པ་མིན་པས་དེ་དང་འདྲ་བའང་མིན་ལ། རྟག་ཏུ་མུན་པ་འཇོམས་
པས་ཡིད་བཞིན་གྱི་ནོར་བུ་དང་འདྲའོ། །དེ་ཡང་ཀླུ་ལ་སོགས་པ་ལ་ཡང་ཡོད་པས་འབྱུང་བ་ནི་
རྙེད་པར་མི་དཀའ་བའི་ཕྱིར་དེ་དང་འདྲ་བའང་མིན་ལ། གཞན་སུས་ཀྱང་ཐོས་པར་མི་ནུས་པས་
སྒྲ་སྙན་བཞིན་ནོ། །དེ་ཡང་རྐྱེན་ལས་ནི་བྱུང་བ་ཡིན་པས་དེ་དང་འདྲ་བའང་མིན་ལ་འདུས་མ་བྱས་
པས་ན་ནམ་མཁའ་དང་འདྲའོ། །དེ་ཡང་དགེ་བའི་གཞི་མིན་པས་དེ་དང་འདྲ་བའང་མིན་ལ།
སངས་རྒྱས་ནི་འཇིག་རྟེན་དང་འཇིག་རྟེན་ལས་འདས་པའི་འགྲོ་བའི་ཕུན་སུམ་ཚོགས་པ་མ་ལུས་
པ་དེ་གནས་པའི་རྟེན་ཡིན་པའི་ཕྱིར་སའི་དཀྱིལ་འཁོར་དག་དང་འདྲའོ། །ཇི་ལྟར་འཇིག་རྟེན་
ལས་འདས་པའི་ཕུན་སུམ་ཚོགས་པའི་རྟེན་ཡིན་ཞེ་ན། སངས་རྒྱས་ཀྱི་བྱང་ཆུབ་དེ་ལ་བརྟེན་ནས་
འཇིག་རྟེན་ལས་འདས་པའི་བྱང་ཆུབ་གསུམ་གྱི་ལམ་འབྱུང་བའི་ཕྱིར་རོ། །ཇི་ལྟར་འཇིག་རྟེན་
པའི་ཕུན་སུམ་ཚོགས་པའི་རྟེན་ཡིན་ཞེ་ན། དེ་ལ་བརྟེན་ནས་འདོད་ཁམས་ཀྱི་ཕུན་སུམ་ཚོགས་
པའི་རྒྱུ་དགེ་བའི་ལས་ཀྱི་ལམ་བཅུ་དང་། གཟུགས་ཁམས་ཀྱི་ཕུན་སུམ་ཚོགས་པའི་བསམ་
གཏན་བཞི་དང་ཚད་མེད་པ་བཞི་དང་། གཟུགས་མེད་ཀྱི་ཕུན་སུམ་ཚོགས་པའི་རྒྱུ་གཟུགས་མེད་
ཀྱི་ཏིང་ངེ་འཛིན་བཞི་འབྱུང་བའི་ཕྱིར་རོ། །ཕྲིན་ལས་ཀྱི་སྐབས་བཤད་ཟིན་ཏོ།། །།
-370 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
༈ གསུམ་པ་དེ་དག་ལ་མོས་པའི་ཕན་ཡོན་ལ་གཉིས་ཏེ། བཤད་བྱ་དགོད་པ་དང་།
དེ་རྒྱས་པར་བཤད་པའོ། །དང་པོ་ལ་གཉིས་ཏེ། མོས་པའི་ཡུལ་དང་། དེ་ལ་མོས་པའི་བསོད་
ནམས་སོ། །དང་པོ་ནི། སངས་རྒྱས་ཀྱི་ཁམས་དེ་བཞིན་གཤེགས་པའི་སྙིང་པོ་དང༌། སྙིང་པོ་དེ་
སྒྲིབ་པ་དང་བྲལ་བ་སངས་རྒྱས་ཀྱི་བྱང་ཆུབ་དང་སངས་རྒྱས་ཀྱི་ཆོས་ཡོན་ཏན་དང་། སངས་རྒྱས་
ཀྱི་ཕྲིན་ལས་ཏེ་གནས་བཞི་པོ་འདི་ནི་དག་པའི་སེམས་ཅན་ས་བཅུའི་བྱང་ཆུབ་སེམས་དཔའ་
རྣམས་ཀྱིས་ཀྱང་བསམ་པར་བྱ་བ་མིན་ཏེ། བསམ་གྱིས་མི་ཁྱབ་ན་གཞན་གྱིས་ལྟ་ཅི་སྨོས་ཏེ།
དེས་ན་གནས་བཞི་པོ་འདི་ནི་འཇིག་རྟེན་གྱི་འདྲེན་པ་སངས་རྒྱས་རྣམས་ཁོ་ནའི་སྤྱོད་ཡུལ་ཡིན་ནོ།།
གཉིས་པ་ལ་གསུམ་ཏེ། བསྟན་པ་དང་། བཤད་པ་དང༌། དེའི་འཐད་པའོ། །དང་པོ་ནི། བློ་ལྡན་
རྒྱལ་བའི་ཡུལ་གནས་བཞི་པོ་འདི་ལ་མོས་ཤིང་ཡིད་ཆེས་ན་རང་ཉིད་སངས་རྒྱས་ཀྱི་ཡོན་ཏན་
སྟོབས་དང་མི་འཇིགས་པ་ལ་སོགས་པའི་ཚོགས་ཀྱི་སྣོད་དུ་འགྱུར་ཏེ། གཞན་གྱིས་བསམ་དུ་
མེད་པའི་ཡོན་ཏན་གྱི་ཚོགས་ལ་མངོན་པར་དགའ་ཞིང་ཐེ་ཚོམ་མེད་པས་མོས་པ་དེ་དང་མི་ལྡན་
པའི་སེམས་ཅན་རྣམས་ཀྱི་བསོད་ནམས་ཐམས་ཅད་ཟིལ་གྱིས་གནོན་ནོ། །
གཉིས་པ་ལ་གསུམ་སྟེ། སྦྱིན་པ་དང༌། ཚུལ་ཁྲིམས་དང་། བསྒོམས་པ་ལས་བྱུང་
བའི་བསོད་ནམས་ལས་ལྷག་པའོ། །དང་པོ་ནི། འདི་ལ་མོས་པ་དང་མི་ལྡན་པའི་གང་ཟག་གང་
ཞིག་གིས་བསམ་པ་བྱང་ཆུབ་དོན་དུ་གཉེར་བས་དངོས་པོ་གསེར་ལས་གྲུབ་པའི་ཞིང་ཁམས་ནོར་
བུས་སྤྲས་པ་ནི་གྲངས་སངས་རྒྱས་ཀྱི་ཞིང་གི་རྡུལ་ཕྲ་རབ་ཀྱི་གྲངས་དང་མཉམ་པ་རྣམས་དུས་
ཉིན་རེ་བཞིན་དུ་རྒྱུན་མ་ཆད་པར་རྟག་ཏུ་ཡུལ་ཆོས་ཀྱི་རྒྱལ་པོ་སངས་རྒྱས་རྣམས་ལ་འབུལ་ལ།
གང་ཟག་གཞན་གང་ཞིག་གནས་བཞི་སྟོན་པའི་མདོ་དང་བསྟན་བཅོས་འདི་ལ་ཚིག་འགའ་ཙམ་
ཞིག་ཐོས་ཤིང་ཐོས་ནས་ཀྱང་ནི་མོས་ཤིང་ཡིད་ཆེས་ན་དེ་ལྟར་མོས་པའི་གང་ཟག་འདི་ཡིས་ནི།
སྔར་གྱི་སྦྱིན་པ་དེ་ལས་བྱུང་བའི་དགེ་བ་དེ་ལས་བསོད་ནམས་ཆེས་མང་ཐོབ་པར་འགྱུར་རོ།།
T-
，
-3 7 1 -



，
བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གཉིས་པ་ལ་གང་ཟག་ནི་བློ་ལྡན་གང་ཞིག་སྟེ་སྔར་བཞིན་ནོ། །བསམ་པ་བླ་ན་མེད་པའི་བྱང་ཆུབ་
འདོད་པས་དུས་བསྐལ་པ་དུ་མར་ཡང་རྟེན་ལུས་དང་། ངག་དང་། ཡིད་ཀྱི་སྒོ་ནས་ངོ་བོ་འབད་པ་
མེད་པར་ངང་གིས་འབྱུང་བའི་ཚུལ་ཁྲིམས་འཆལ་ཚུལ་གྱི་དྲི་མ་མེད་པ་བསྲུང་བར་བྱེད་ལ་གཞན་
ཞེས་སོགས་སྔར་བཞིན་ནོ། །བསམ་པ་ལ་གང་ཟག་གང་ཞིག་གནས་འཇིག་རྟེན་འདི་ན་བྱེད་
ལས་སྲིད་པ་གསུམ་གྱི་ཉོན་མོངས་པའི་མེ་འཇིལ་བ་སྟེ་ཞི་བར་བྱེད་པའི་ངོ་བོ་བསམ་གཏན་ནི་
ཁྱད་པར་ལྷའི་གནས་པ་བསམ་གཏན་བཞི་དང༌། ཚངས་པའི་གནས་པ་ཚད་མེད་པ་བཞི་པོ་
མཐར་སོན་པ་སྟེ་ཕུལ་དུ་བྱུང་བ་བསམ་པ་རྫོགས་པའི་བྱང་ཆུབ་འཕོ་འགྱུར་མེད་པའི་ཐབས་སུ་
དམིགས་ནས་སྒོམ་པར་བྱེད་ལ། གཞན་གང་ཞེས་པའོ། །གསུམ་པ་ནི། དེའི་རྒྱུ་མཚན་གང་གི་
ཕྱིར་ན་སྦྱིན་པས་རྣམ་སྨིན་གྱི་འབྲས་བུ་ལོངས་སྤྱོད་ཆེན་པོ་དག་ནི་འགྲུབ་པར་བྱེད་ཅིང་། ཚུལ་
ཁྲིམས་ཀྱིས་ནི་མཐོ་རིས་ཐོབ་པར་བྱེད། བསྒོམས་པས་ཉོན་མོངས་པའི་སྒྲིབ་པ་སྤོང་བར་བྱེད་
པ་ཙམ་ཡིན་ལ། ཟབ་མོ་བཞི་རྟོགས་པའི་ཤེས་རབ་ཀྱིས་ནི་ཉོན་མོངས་པ་དང་ཤེས་བྱའི་སྒྲིབ་པ་
ཀུན་སྤོང་བ་དེའི་ཕྱིར་སྦྱིན་ལ་སོགས་པས་ཟབ་མོ་རྟོགས་པའི་ཤེས་རབ་འདི་མཆོག་ཉིད་ཡིན་ཏེ།
ཤེས་རབ་དེའི་རྒྱུ་ནི་རྒྱུད་བླ་མ་འདི་ཐོས་པ་ཡིན་ནོ། །
གཉིས་པ་ལ་གཉིས་ཏེ། གནས་བཞི་ལ་མོས་པ་མྱུར་དུ་སངས་རྒྱས་ཐོབ་པའི་རྒྱུར་
བསྟན་པ། ཐོས་པ་བསོད་ནམས་ཚོགས་ལས་ཁྱད་པར་དུ་འཕགས་པར་བསྟན་པའོ། །དང་པོ་ལ་
གཉིས་ཏེ། མདོར་བསྟན་ པ་དང༌། རྒྱས་པར་བཤད་པའོ། །དང་པོ་ནི། མོས་པའི་ཡུལ་ རང་
བཞིན་གྱིས་གནས་པའི་ཁམས་དང་། དེ་གནས་གཞན་དུ་གྱུར་པའི་བྱང་ཆུབ་དང་། བྱང་ཆུབ་དེའི་
ཡོན་ཏན་དྲུག་ཅུ་རྩ་བཞི་དང༌། དེ་དག་གི་སྒོ་ནས་གཞན་དོན་སྒྲུབ་པའི་ཕྲིན་ལས་ཏེ་རྒྱལ་བ་ཁོ་
ནའི་མཁྱེན་པའི་ཡུལ་རྣམ་པ་བཞི་པོ་སྔར་ཇི་སྐད་བརྗོད་པ་འདི་ལ་གང་ཟག་བློ་དང་ལྡན་པས་རྣམ་
པ་ནི་ཁམས་ཡོད་པ་དང༌། བྱང་ཆུབ་ཐོབ་པར་ནུས་པ་ཉིད་དང༌། ཐོབ་པ་དེ་ཡོན་ཏན་གཉིས་
་
-3 7 2 -



པ་བa
གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༼༡་
དང་ལྡན་པར་མོས་པ་སྟེ་ཡིད་ཆེས་པས་ནི་མྱུར་དུ་དེ་བཞིན་གཤེགས་པའི་གོ་འཕང་ཐོབ་པའི་
སྐལ་བ་དང་ལྡན་པར་འགྱུར་རོ། །གཉིས་པ་ནི། བསམ་གྱིས་མི་ཁྱབ་པའི་ཡུལ་བཞི་ལས་ཁམས་
འདི་ནི་སེམས་ཅན་ཐམས་ཅད་ལ་ཡོད་པ་དང་། དྲི་མ་རྣམས་གློ་བུར་བ་ཡིན་པས་དེས་དག་པའི་
བྱང་ཆུབ་དེ་བདག་འདྲས་ཀྱང་ཐོབ་པར་ནུས་པ་དང་། ཐོབ་པའི་བྱང་ཆུབ་དེ་ནི་ཡོན་ཏན་དང་ཕྲིན་
ལས་འདི་འདྲའི་ཡོན་ཏན་དང་ལྡན་ནོ་ཞེས་ཡིད་ཆེས་པའི་དད་པས་དེ་ལྟར་མོས་པའི་ཕྱིར་དེའི་
སྟོབས་ཀྱིས་དགེ་བའི་ཆོས་མཐའ་དག་དོན་དུ་གཉེར་བའི་འདུན་པ་དང་། དེ་དག་ལ་སྤྲོ་བའི་
བརྩོན་འགྲུས་དང་། དེ་དག་གི་སྒྲུབ་པའི་ཐབས་མི་བརྗེད་པའི་དྲན་པ་དང་། དེ་དག་གི་དམིགས་
པ་ལ་རྩེ་གཅིག་པའི་བསམ་གཏན་དང༌། དེ་དག་རབ་ཏུ་འབྱེད་པའི་ཤེས་རབ་ལ་སོགས་པའི་
ཡོན་ཏན་མང་པོའི་སྣོད་དུ་གྱུར་པའི་གཞན་དོན་དུ་སངས་རྒྱས་ཐོབ་པར་འདོད་པའི་བྱང་ཆུབ་ཀྱི་
སེམས་ནི་གང་ཟག་དེ་དག་ལ་དུས་རྟག་ཏུ་ཉེ་བར་གནས་པར་འགྱུར་ལ། བྱང་ཆུབ་ཀྱི་སེམས་དེ་
ནི་རྟག་ཏུ་ཉེ་བར་གནས་པས་རྒྱལ་བའི་སྲས་པོ་དེ་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པར་
འགྱུར་རོ། །
གཉིས་པ་ལ་གཉིས་ཏེ། ཁྱད་པར་དུ་བྱ་བའི་ཡུལ་དང་། ཁྱད་པར་དུ་འཕགས་པའི་རྒྱུ་
མཚན་ནོ། །དང་པོ་ལ་གཉིས་ཏེ། བསོད་ནམས་མཐར་ཕྱིན་པའི་རྒྱུ་ཐོས་པར་བསྟན་པ་དང་།
བསོད་ནམས་ཀྱི་ཚོགས་ཀྱི་རིགས་བསྡུ་བའོ། །དང་པོ་ནི། གནས་བཞི་ཐོས་ཤིང་མོས་པ་དེ་ལས་
བསོད་ནམས་ཀྱི་ཚོགས་ཀྱིས་བསྡུས་པའི་ཕ་རོལ་ཏུ་ཕྱིན་པ་རྣམས་ཀྱང་རྫོགས་པ་དང་། ཡོངས་
སུ་དག་པ་ཉིད་དུ་འགྱུར་རོ། །ཇི་ལྟར་ཞེ་ན། སྦྱིན་སོགས་བསོད་ནམས་ཀྱི་ཕ་རོལ་ཏུ་ཕྱིན་པ་ལྔ་པོ་
དེ་ལ་འཁོར་གསུམ་དུ་རྣམ་པར་རྟོག་པ་མེད་པས་ལྔ་པོ་དེ་རྫོགས་པ་དང་དེ་དག་ཡོངས་སུ་དག་པ་
ནི་དེའི་མི་མཐུན་ཕྱོགས་སྤངས་པའི་ཕྱིར་ཏེ། དེ་དག་ཀྱང་གནས་བཞི་ཐོས་ཤིང་མོས་པ་ལ་བརྟེན་
པ་ཡིན་ནོ། །གཉིས་པ་ནི། བསོད་ནམས་ཀྱི་ཕ་རོལ་ཏུ་ཕྱིན་པ་ལྔ་པོ་འདི་ནི་སྦྱིན་ཁྲིམས་སྒོམ་
-3 73 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
གསུམ་དུ་འདུས་ཏེ། འདི་ལྟར་སྦྱིན་པ་ལས་བྱུང་བའི་བསོད་ནམས་ནི་སྦྱིན་པ་ལས་བྱུང་བ་ཉིད་དེ་
ཚུལ་ཁྲིམས་ལས་བྱུང་བའང་ཚུལ་ཁྲིམས་ཉིད་ལས་བྱུང་བ་ཡིན་ལ། བཟོད་པ་དང་བསམ་གཏན་
ལས་བྱུང་བ་གཉིས་པོ་དག་ནི་བསྒོམས་པ་ལས་བྱུང་བ་ཡིན་ཅིང༌། བརྩོན་འགྲུས་ནི་གསུམ་པོ་
ཀུན་ཏུ་འགྲོ་བ་ཡིན་པས་དེ་ལས་བྱུང་བའི་བསོད་ནམས་ཀྱང་དེ་གསུམ་ལས་བྱུང་བ་ཡིན་ནོ།།
གཉིས་པ་ནི། སྦྱིན་པར་བྱ་བ་དང༌། སྦྱིན་པ་པོ་དང༌། ལེན་པ་པོ་ལ་སོགས་པ་འཁོར་གསུམ་
པོར་རྣམ་པར་རྟོག་པ་གང་ཡིན་པ་དེ་ནི་ཤེས་བྱའི་སྒྲིབ་པར་འདོད་དོ། །སེར་སྣ་ལ་སོགས་པ་ཕར་
ཕྱིན་ལྔའི་མི་མཐུན་ཕྱོགས་ཀྱི་རྣམ་རྟོག་གང་ཡིན་པ་དེ་ནི་ཉོན་མོངས་པའི་སྒྲིབ་པར་འདོད་ལ་
གནས་བཞི་རྟོགས་པའི་ཤེས་རབ་ལས་གཞན་སྒྲིབ་པ་གཉིས་པོ་འདི་དག་རྩ་བ་ནས་སྤོང་བའི་རྒྱུ་
གཞན་མེད་དེ། ཤེས་རབ་དང་བྲལ་བའི་སྦྱིན་སོགས་ཀྱིས་དེ་དག་མངོན་གྱུར་ཟིལ་གྱིས་གནོན་པ་
ཙམ་ནུས་ཀྱང་ས་བོན་རྩ་བ་ནས་སྤོང་མི་ནུས་ལ། ཤེས་རབ་ཀྱིས་ནུས་པ་དེའི་ཕྱིར་བསོད་ནམས་
ཀྱི་ཚོགས་ལས་གནས་བཞི་རྟོགས་པའི་ཤེས་རབ་མཆོག་ཡིན་ལ། ཤེས་རབ་དེའི་གཞི་ནི་གནས་
བཞི་སྟོན་པའི་མདོའམ་བསྟན་བཅོས་འདི་ཐོས་པ་ཡིན་ལ། དེའི་ཕྱིར་རྒྱུད་བླ་མ་འདི་ཐོས་པ་ནི་
བསོད་ནམས་ཀྱི་ཚོགས་ལས་ཆེས་མཆོག་ཏུ་གྱུར་པ་ཡིན་ནོ། །
མཐར་ཕྱིན་པའི་དོན་ལ་གཉིས་ཏེ། དངོས་དང་། དོན་བསྡུ་བའོ། །དང་པོ་ལ་གསུམ་
སྟེ༑ གསུང་རབ་ཇི་ལྟར་བཤད་པའི་ཚུལ། ཆོས་སྤོང་གི་ལས་སྤང་བ། གསུང་རབ་བཤད་པའི་
བསོད་ནམས་བསྔོ་བའོ། །དང་པོ་ལ་བཞི་སྟེ། རྒྱུ་དང་དགོས་ཆེད་བསྟན་པ་དང་། ཚུལ་ཇི་ལྟར་
བཤད་པ་དང༌། བཤད་བྱ་བཀའི་མཚན་ཉིད་དང་། དེ་དང་རྗེས་སུ་མཐུན་པའི་བསྟན་བཅོས་ཀྱང་
བླང་བྱར་བསྟན་པའོ། །དང་པོ་ལ། རྒྱུ་ནི་སྔར་བཤད་པའི་ཚུལ་དེ་ལྟར་ཡིད་ཆེས་པའི་གནས་སུ་
གྱུར་པའི་བདེ་བར་གཤེགས་པའི་ལུང་དང་ཤེས་བྱ་ཕྱིན་ཅི་མ་ལོག་པར་རྟོགས་པའི་རིགས་པ་ལ་
བརྟེན་ནས། དགོས་པ་མགོན་པོ་བྱམས་པ་བདག་ཉིད་འབའ་ཞིག་སྤང་བྱ་ཕྲ་མོས་ཀྱང་དག་པར་
-3 7 4 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
བྱ་བའི་ཕྱིར་དང་། གདུལ་བྱ་གང་དག་ཟབ་མོའི་དོན་ལ་མོས་པ་དང་། དེ་ལས་བྱུང་བའི་དགེ་བ་
ཕུན་སུམ་ཚོགས་པ་དང་ལྡན་པའི་བློ་ཅན་དེ་དག་རྗེས་སུ་བཟུང་བའི་ཕྱིར་དུ་བསྟན་བཅོས་འདི་
བཤད་དོ། །གཉིས་པ་ནི། ཇི་ལྟར་རྐྱེན་སྒྲོན་མ་དང༌། གློག་དང༌། ནོར་བུ་དང་། ཉི་མ་དང་། ཟླ་
བའི་འོད་ལ་བརྟེན་ནས་གང་ཟག་མིག་དང་ལྡན་པས་གཟུགས་ལ་བལྟ་བ་བཞིན་དུ་དེ་བཞིན་དུ་
འདིར་ཡང་ཆོས་རྣམས་ཀྱི་རང་དང་སྤྱིའི་མཚན་ཉིད་ཀྱི་དོན་རྒྱ་ཆེན་པོ་ཐོགས་པ་མེད་པར་མཁྱེན་
པ་དོན་སོ་སོ་ཡང་དག་པར་རིག་པ་དང་། མིང་གི་རྣམ་གྲངས་ཐམས་ཅད་མཁྱེན་པ་ཆོས་སོ་སོ་
ཡང་དག་པར་རིག་པ་དང་། སེམས་ཅན་མཐའ་དག་གི་སྐད་མཁྱེན་པ་ངེས་པའི་ཚིག་སོ་སོར་ཡང་
དག་པར་རིག་པ་དང་། ཆོས་རྣམས་ཀྱི་རབ་ཏུ་ཕྱེ་བ་རྣམས་ཐོགས་པ་མེད་པར་མཁྱེན་པ་སྤོབས་
པ་སོ་སོ་ཡང་དག་པར་རིག་པའི་འོད་ཀྱིས་ཤེས་བྱ་ཐམས་ཅད་གསལ་བར་མཛད་པའི་ཐུབ་པ་ལ་
བརྟེན་ནས་བསྟན་བཅོས་འདི་ནི་རབ་ཏུ་བཤད་དོ། །
གསུམ་པ་ནི་གསུང་རབ་གང་ཞིག་བརྗོད་བྱ་དོན་ཆེན་པོ་དང་ལྡན་ལ། རྗོད་བྱེད་
ངག་ཚིག་དྲི་མ་མེད་པའི་ཆོས་དང་ཉེ་བར་འབྲེལ་ཏེ་ལྡན་ཞིང་སྤང་བྱ་ཁམས་གསུམ་གྱི་ཀུན་ནས་
ཉོན་མོངས་པ་ཐམས་ཅད་སྤོང་བར་བྱེད་པའི་གསུང་འབྲས་བུ་ཞི་བ་མྱ་ངན་ལས་འདས་པའི་ཕན་
ཡོན་སྟོན་པའི་སྒོ་ནས་དེ་ལ་སྦྱོར་བར་མཛད་པ་གང་ཡིན་པའི་དེ་ནི་དྲང་སྲོང་ཆེན་པོ་སངས་རྒྱས་
ཀྱི་གསུང་ཡིན་ལ། དེ་ལས་བཟློག་པ་ནི་གཞན་ཏེ་གསུང་རབ་མ་ཡིན་ནོ། །དེ་ལྟར་ཡང་ལྷག་པའི་
བསམ་པ་བསྐུལ་བ་ལས། བྱམས་པ་གཞན་ཡང་རྒྱུ་བཞིས་ནི་སྤོབས་པ་ཐམས་ཅད་སངས་རྒྱས་
ཀྱིས་གསུངས་པར་རིག་པར་བྱའོ། །བཞི་གང་ཞེ་ན། བྱམས་པ་འདི་ལ་སྤོབས་པ་དོན་དང་ལྡན་པ་
ཡིན་གྱི། དོན་དང་མི་ལྡན་པ་མ་ཡིན་པ་དང་། ཆོས་དང་ལྡན་པ་ཡིན་གྱི། ཆོས་དང་མི་ལྡན་པ་མ་
ཡིན་པ་དང༌། ཉོན་མོངས་པ་ཟད་པར་བྱེད་པ་ཡིན་གྱི་ཉོན་མོངས་པ་འཕེལ་བར་བྱེད་པ་མ་ཡིན་
དང༌། མྱ་ངན་ལས་འདས་པའི་ཡོན་ཏན་དང་ཕན་ཡོན་སྟོན་པ་ཡིན་གྱི། འཁོར་བའི་ཉེས་པ་
• 37 5 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འཕེལ་བར་བྱེད་པ་མ་ཡིན་པ་སྟེ། བྱམས་པ་བཞི་པོ་འདི་དག་དང་ལྡན་ན་སྤོབས་པ་ཐམས་ཅད་
སངས་རྒྱས་ཀྱིས་གསུངས་པར་རིག་པར་བྱའོ་ཞེས་གསུངས་སོ། །བཞི་པ་ནི། བསྟན་བཅོས་གང་
ཞིག་རྒྱལ་བ་འབའ་ཞིག་གིས་བསྟན་པ་ཚད་མ་ཡིན་པའི་དབང་དུ་བྱས་ནས་དེའི་རྗེས་སུ་འབྲངས་
ཏེ༑ གང་ཟག་ཕྱིན་ཅི་ལོག་པའི་རྣམ་པ་གཡེང་བ་མེད་པའི་ཡིད་ཅན་གྱིས་བཤད་ཅིང་། འབྲས་བུ་
ཐར་པ་ཐོབ་པའི་ལམ་དང་རྗེས་སུ་མཐུན་པ་སྟེ། དེ་སྟོན་པ་དེ་ཡང་དྲང་སྲོང་གི་བཀའ་བཞིན་དུ་
གུས་པས་སྤྱི་བོས་བླང་བར་བྱའོ། །
གཉིས་པ་ལ་གསུམ་སྟེ། དག་པའི་ཐབས། ཉམས་པའི་རྒྱུ། ཉམས་པའི་འབྲས་
བུའོ། །དང་པོ་ལ་གཉིས་ཏེ། ཆོས་སྤོང་བའི་ལས་ཀྱི་ངོ་བོ་དང་། རྒྱུ་སྤང་བར་བསྟན་པའོ། །དང་
པོ་ནི། སངས་རྒྱས་ཀྱི་གསུང་ལས་ལོག་པར་བྱར་མི་རུང་བའི་རྒྱུ་མཚན་གང་གི་ཕྱིར་ན་རྒྱལ་བ་
ལས་ཆེས་མཁས་པའི་གང་ཟག་འགའ་ཡང་འཇིག་རྟེན་འདི་ན་ཡོད་པ་མིན་ཏེ་མ་ལུས་ཏེ་ཤེས་བྱ་
ཇི་སྙེད་པ་ཐམས་ཅད་དེ་ཁོ་ན་ཉིད་མཆོག་ཇི་ལྟ་བ་རྫོགས་པར་ནི་ཚུལ་བཞིན་ཏེ་ཕྱིན་ཅི་མ་ལོག་
པར་ཀུན་མཁྱེན་གྱིས་མཁྱེན་གྱིས་གཞན་གྱིས་ཤེས་པ་མིན་པ་དེའི་ཕྱིར་དྲང་སྲོང་སངས་རྒྱས་རང་
ཉིད་ཀྱིས་བཞག་པའི་མདོ་སྡེ་གང་ཡིན་དེ་མི་དཀྲུག་སྟེ། དེ་ལས་ལོག་པར་མི་བཤད་དོ། །ལོག་
པར་བཤད་ན་ཉེས་པ་ཅི་ཡོད་ཅེ་ན། དེ་ལྟ་ན་ཐུབ་པའི་དམ་པའི་ཆོས་ཀྱི་ཚུལ་བཤིག་པར་བྱས་
པའི་ཕྱིར་དེ་ཡང་དམ་པའི་ཆོས་ལནི་གནོད་པར་བྱེད་པར་འགྱུར་རོ། །
གཉིས་པ་ནི། སངས་རྒྱས་ཀྱི་གསུང་ལ་ལོག་པར་བྱེད་པ་རྒྱུ་གང་ལས་བྱུང་ཞེ་ན།
ཉོན་མོངས་པ་མ་རིག་པས་རྨོངས་པའི་བདག་ཉིད་རྣམས་ཀྱིས་འཕགས་པ་རྣམས་ལ་སྐུར་བ་དང་།
དེས་གསུངས་པའི་ཆོས་ལ་བརྙས་པ་གང་ཡིན་པ་དེ་ཀུན་རང་གི་ལྟ་བ་ངན་པ་ལ་མཐའ་གཅིག་ཏུ་
ཞེན་པས་བྱས་པ་ཡིན་ནོ། །དེས་ན་རང་གི་གྲུབ་མཐའ་ངན་པ་ལ་ཞེན་པའི་ལྟ་བས་དྲི་མ་ཅན་དུ་
གྱུར་པ་དེ་ལ་བློ་མི་སྦྱར་རོ། །སྦྱར་ན་ཡང་དག་པའི་ལྟ་བ་ལ་བློ་བསྒྱུར་དུ་མི་རུང་བའི་ཉེས་པ་ཡོད་
-37 6 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
དེ༑ དཔེར་ན། གོས་གཙང་མ་ཚོན་གྱིས་རྣམ་པར་བསྒྱུར་དུ་རུང་གི །སྣུམ་གྱིས་གོས་པ་ནི་དེ་ལྟ་
མིན་པ་བཞིན་ནོ། །གཉིས་པ་ནི། བློ་དམན་པ་སྟེ་ཤེས་རབ་ཆུང་བའི་ཕྱིར་དང་། དཀར་པོའི་ཆོས་
ལ་ཡིད་ཆེས་པའི་མོས་པ་དང་བྲལ་བའི་ཕྱིར་དང་། དམན་པ་ལ་མཆོག་ཏུ་འཛིན་པ་ལོག་པའི་ང་
རྒྱལ་ལ་བརྟེན་པའི་ཕྱིར་དང་། དམ་པའི་ཆོས་ཀྱིས་ཕོངས་པའི་སྒྲིབ་པས་བསྒྲིབས་པའི་བདག་
ཉིད་ཅན་ཡིན་པའི་ཕྱིར་དང་། དྲང་བའི་དོན་ལ་དེ་ཁོ་ན་ཉིད་ཀྱི་དོན་དུ་འཛིན་པའི་ཕྱིར་དང་། རྙེད་
པ་ལ་བརྐམ་པའི་ཕྱིར་དང༌། ལྟ་བ་ངན་པའི་དབང་དུ་སོང་བའི་ཕྱིར་དང་། དམ་པའི་ཆོས་སུན་
འབྱིན་པ་སྡིག་པའི་གྲོགས་པོ་བསྟེན་པའི་ཕྱིར་དང་། ཆོས་འཛིན་པའི་དགེ་བའི་བཤེས་གཉེན་
རིང་དུ་བསྲིངས་པའི་ཕྱིར་དང་། ཡང་དག་པའི་ཆོས་ལ་ཡིད་མི་ཆེས་ཤིང་ལོག་པའི་ཆོས་ལ་དགའ་
བས་ན་མོས་པ་དམན་པའི་ཕྱིར་ཏེ། རྒྱུ་བཅུ་པོ་དེ་དེ་བཞིན་གཤེགས་པ་དགྲ་བཅོམ་པ་རྣམས་ཀྱི་
ཆོས་སྤོང་བར་བྱེད་དོ། །
གསུམ་པ་ལ་གཉིས་ཏེ། ཆོས་སྤོང་བ་ངན་འགྲོའི་རྒྱུ་དང་། ཐར་པའི་གེགས་སུ་བསྟན་
པའོ། །དང་པོ་ནི། བླང་དོར་ལ་མཁས་པ་རྣམས་ཀྱིས་ཇི་ལྟར་ཟབ་མོའི་ཆོས་ལས་ཉམས་པ་ལ་
འཇིགས་པ་དེ་བཞིན་དུ་མེ་དང་མི་ཟད་པའི་སྦྲུལ་གདུག་པ་དང་། གསོད་པའི་གཤེད་མ་དང༌།
ཐོག་ལའང་ཤིན་ཏུ་འཇིགས་པར་མི་བྱའོ། །དེ་ཅིའི་ཕྱིར་ཞེ་ན། མེ་དང༌། སྦྲུལ་དང་། དགྲ་གཤེད་
མ་དང་། རྡོ་རྗེའི་མེ་སྟེ་ཐོག་གིས་ནི་གནོད་པ་ཆེ་ན་སྲོག་དང་བྲལ་བ་ཙམ་བྱེད་པར་ནུས་ཀྱི་དེ་
རྣམས་ལ་བརྟེན་ནས་མནར་མེད་པ་རྣམས་ཀྱི་འགྲོ་བ་ཤིན་ཏུ་འཇིགས་པར་འགྲོ་བར་མི་འགྱུར་
བའི་ཕྱིར་རོ། །གཉིས་པ་ནི། གང་ཟག་གང་ཞིག་དུས་ཡང་དང་ཡང་དུ་སྡིག་པའི་གྲོགས་པོ་ལ་
བརྟེན་པས་སངས་རྒྱས་གསོད་པར་འདོད་པའི་ངན་སེམས་དང་ལྡན་པར་གྱུར་པས་དེ་བཞིན་
གཤེགས་པའི་སྐུ་ལ་ཁྲག་འབྱིན་པ་དང་། རང་གི་ཕ་དང་། མ་དང་། དགྲ་བཅོམ་གསོད་པ་སྟེ་བྱ་
བར་འོས་པ་མིན་པ་གསུམ་པོ་དེ་བྱེད་པ་དང༌། མཆོག་གི་ཚོགས་དགེ་འདུན་རྣམས་དབྱེན་གྱིས་
-3 7 7 -



བརྩེ་ཆེན་འོད་སྣང་ལས། པོད་ཆེན་དྲུག་གི་དང་པོ་ཕར་ཕྱིན་འགྲེལ་སྐོར།
འབྱེད་པའི་མི་དེ་ཡང་ཆོས་ཉིད་སྟོང་པ་ཉིད་དེ་ངེས་པར་བསམས་ཤིང་བསྒོམས་ན་མྱུར་དུ་
མཚམས་མེད་པ་ལྔའི་སྒྲིབ་པ་དེ་ལས་ཐར་བར་འགྱུར་གྱི། གང་ཟག་འགའ་ཞིག་ཡིད་ཐེག་ཆེན་
གྱི་ཆོས་ལ་སྡང་བ་དེ་ལ་ཐར་པ་ག་ལ་ཡོད་དེ། ཐར་པའི་རྒྱུར་གྱུར་པའི་དགེ་བ་སྒྲུབ་པའི་སྐབས་
མེད་པའི་ཕྱིར་རོ། །
གསུམ་པ་ནི། འབྲས་བུ་དཀོན་མཆོག་གསུམ་དང་། རང་བཞིན་གྱིས་རྣམ་པར་བྱང་
བའི་ཁམས་དང་གློ་བུར་གྱི་དྲི་མ་མེད་པར་གྱུར་པའི་བྱང་ཆུབ་དང༌། དེའི་ཡོན་ཏན་དང་། དེའི་
ཕྲིན་ལས་ཏེ། རྡོ་རྗེ་ལྟ་བུའི་འགྲོ་དོན་གྱི་གནས་རྣམ་པ་བདུན་པོ་ངེས་དོན་གྱི་མདོ་དང་མཐུན་པར་
ཚུལ་བཞིན་ཏེ་ཕྱིན་ཅི་མ་ལོག་པར་བཤད་པ་ལས་མགོན་པོ་བྱམས་པ་བདག་གིས་དགེ་བ་གང་
ཐོབ་པ་དེས་ནི་དམིགས་པའི་ཡུལ་འགྲོ་བ་ཁམས་གསུམ་པོ་འདི་དག་ཐམས་ཅད་ཀྱིས་གནས་
སྐབས་སུ་མཐའ་ཡས་པའི་འོད་མངའ་བའི་དྲང་སྲོང་ཆེན་པོ་མགོན་པོ་སྐུ་ཚེ་དཔག་ཏུ་མེད་པ་
མཐོང་སྟེ། དེ་མཐོང་ཞིང་དེ་ལས་ཆོས་ཐོས་ནས་ཀྱང་ཆོས་ཀྱི་མིག་དྲི་མ་མེད་པ་མཐོང་ཞིང་སྐྱེ་སྟེ།
མཐར་བྱང་ཆུབ་མཆོག་སངས་རྒྱས་དེ་ཐོབ་པར་ཤོག །ཅེས་པའོ། །གཉིས་པ་ནི། རྒྱུ་གང་ལས་རྒྱུ་
མཚན་ནམ་དགོས་ཆེད་གང་གི་ཕྱིར་བཤད་པ་ནི། དེ་ལྟར་ཡིད་ཆེས་ཞེས་པའི་ཚིགས་བཅད་
གཅིག་དང་། ཚུལ་ཇི་ལྟ་བུར་བཤད་པ་ནི། གློག་སྒྲོན་ཞེས་པ་དང་། དོན་གང་བརྗོད་པ་ནི་གང་
ཞིག་དོན་ལྡན་ཞེས་པ་དང་། རྒྱུ་མཐུན་པ་ནི་གང་ཡིན་པ་དེ་ནི་གང་ཞིག་རྒྱལ་ཞེས་ཏེ། ཚིགས་སུ་
བཅད་པ་བཞིས་རིམ་པ་ལྟར་བསྟན་ཏོ། །དེ་ནས་གང་ཕྱིར་རྒྱལ་ཞེས་སོགས་ཚིགས་བཅད་
གཉིས་ཀྱིས་ཆོས་སྤོང་བའི་ལས་སྤོང་བར་བསྟན་ནས་བདག་ཉིད་དག་པའི་ཐབས་དང༌། བློ་
དམན་ཞེས་པའི་ཚིགས་བཅད་གཅིག་གིས་ཉམས་པའི་རྒྱུ་ཆོས་སྤོང་བའི་ལས་ཀྱི་རྒྱུ་བསྟན་ལ། དེ་
ནས་ཇི་ལྟར་ཟབ་མོའི་ཞེས་སོགས་ཚིགས་སུ་བཅད་པ་གཉིས་ཀྱིས་ཉམས་པའི་འབྲས་བུ་བསྟན་
པ་ཡིན་ལ། གནས་སྐབས་སུ་འཁོར་གྱི་དཀྱིལ་འཁོར་དུ་སྐྱེ་བ་དང་ཆོས་ལ་བཟོད་པ་ཐོབ་པ་དང་།
T
，
-378 -



གྲགས་ཆེན་བཅོ་བརྒྱད་ཀྱི་ཐེག་པ་ཆེན་པོ་རྒྱུད་བླ་མའི་རྒྱལ་སྲས་འགྲེལ་པ་བཞུགས། ༡
མཐར་བྱང་ཆུབ་མཆོག་ཐོབ་པ་སྟེ། མདོར་ན་ཆོས་གསུང་རབ་ཀྱི་དགོངས་པ་བརྗོད་པའི་གནས་
སྐབས་དང་། མཐར་ཐུག་གི་འབྲས་བུ་རྣམ་པ་གཉིས་ནི་དཀོན་མཆོག་ཅེས་པའི་ཚིགས་བཅད་ཐ་
མ་ཡིས་ནི་བསྟན་པ་ཡིན་ནོ། །
གང་གིས་ཚིག་ཙམ་ཐོས་ཤིང་མོས་ན་ཡང་། །སྦྱིན་དང་ཚུལ་ཁྲིམས་བསྒོམས་པའི་
དགེ་བ་ལས། །མཆོག་ཏུ་གྱུར་པའི་བསོད་ནམས་གཞིར་གྱུར་པ། །མི་ཕམ་གསུང་རབ་ངེས་དོན་
སྙིང་པོ་འདི། །ལེགས་པར་བཤད་ལས་ཐོབ་པའི་དགེ་བ་དེས། །ནམ་མཁའི་མཐའ་ཀླས་གྱུར་
པའི་འགྲོ་ཀུན་གྱིས། །རྣམ་དག་བདེ་གཤེགས་སྙིང་པོ་རིན་ཆེན་གཏེར། །གློ་བུར་དྲི་མའི་སྒྲིབ་
བྱེད་ལས་གྲོལ་ཤོག །འགྲོ་ཀུན་ཕན་བདེ་གང་ལ་རག་ལས་པའི། །བསྟན་པ་རིན་ཆེན་ཕྱོགས་
བཅུར་རྒྱས་པ་དང་། །བསྟན་པ་གནས་པ་གང་ལ་རག་ལས་པའི། །བཤེས་གཉེན་རྣམས་ཀྱིས་ས་
སྟེངས་བརྒྱན་པར་ཤོག །བདག་ཀྱང་མི་ཕམ་ཐུགས་རྗེས་ལེགས་བསྐུལ་ཏེ། །བདག་མེད་རྟོགས་
པའི་བློ་དང་སྙིང་རྗེའི་མཐུས། །བདག་བདེ་འདོད་པའི་རྣམ་རྟོག་ཟིལ་མནན་ནས། །བདག་གཞན་
མཉམ་རྟོགས་གཞན་དོན་བརྩོན་པར་ཤོག །ཐེག་པ་ཆེན་པོ་རྒྱུད་བླ་མའི་འགྲེལ་པ་ངེས་དོན་
གསལ་བར་བྱེད་པའི་འོད་ཟེར་ཞེས་བྱ་བ་ཆོས་སྨྲ་བའི་བཙུན་པ་ཐོགས་མེད་ཀྱིས་དཔལ་ཨེའི་
ཆོས་གྲྭ་ཆེན་པོར་སྦྱར་བ་རྫོགས་སོ། །ཆོས་འདི་འཆད་པར་འདོད་པ་གང་དེ་དང་། །འདི་ཉིད་འབྲི་
བར་བྱེད་པའི་སྐྱེས་བུ་དག །གཟུང་འཛིན་འཁྲུལ་པའི་དྲི་མས་མ་གོས་ཤིང་། །འཛིན་མེད་ཆོས་
སྐུའི་དཔལ་ལ་རོལ་བར་ཤོག །མངྒ་ལཾ་བྷ་ཝནྟུ། ཤུ་བྷཾ།། །།
་
-3 79 -



པོད་ཆེན་དྲུག་ལས་ཕར་ཕྱིན་འགྲེལ་སྐོར།
རྩོམ་པ་པོ།
སྤང་ལོ་བློ་གྲོས་བརྟན་པ་སོགས།
རྩོམ་སྒྲིག་འགན་འཁུར་བ། ཨོ་རྒྱན་ཆོས་འཕེལ། སྐ་བ་ཤེས་རབ་བཟང་པོ།
ཐུབ་བསྟན་སྨོན་ལམ།
མདུན་ཤོག་འཆར་འགོད་པ། ཐུབ་བསྟན་སྨོན་ལམ་དང་ས་སྐྱ་དགེ་ལེགས།
དཔེ་སྐྲུན་འགྲེམ་སྤེལ་ཚན་པ། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
སྦྲག་ཨང་།
850010
བརྒྱུད་འཚོང་།
ཞིན་ཧྭ་དཔེ་ཚོང་ཁང་།
པར་འདེབས་ཚན་པ། ཁྲིན་ཏུའུ་ཡིད་ཆན་པར་འདེབས་ཚད་ཡོད་ཀུང་སི།
787mmx1092mm 1/16
པར་ཤོག
2316.25
ཁྲི་ 1284
པར་གཞི།
2015ལོའི་ཟླ་11པར་པར་གཞི་དང་པོ་བསྒྲིགས།
2015ལོའི་ཟླ་11པར་པར་ཐེངས་དང་པོ་དཔར།
དཔེ་རྟགས།
ISBN 978-7-80589-670-0
རིན་གོང་།
སྒོར་ 3840.00 ༼ཁྱོན་པོད་དོན་དགུ་ཡོད།༽
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག
དེབ་ཚད།
ཡིག་གྲངས།
པར་ཐེངས།



图书在版编目(CIP)数据
六大集成之般若集:藏文/ 美桑古籍整编组整理,
一拉萨:西藏藏文古籍出版社,2015.11
ISBN 978-7-80589-670-0
1.0 .1.0美……. 0藏语一研究
IV.DH214
中国版本图书馆 CIP 数据核字(2015)第210402号
六大集成之般若集
作者
责任编辑
封面设计
出版
社址
邮政编码
经销
印刷
开本
印 张
字数
版 次
印次
标准书号
定价
邦译师罗追丹巴等
乌金群培 嘎瓦西热桑布 土旦美朗
土日美朗,萨迦格列
西藏藏文古籍出版社
拉萨市色拉路22号
850010
全国新华书店
成都一千印务有限公司
1787mm×1092mm 1/16
2316.25
12840 千
2015年11月第1版
2015年11月第1次印刷
ISBN 978-7-80589-670-0
3840.00元(全七十九册)
版权所有
翻印必究
